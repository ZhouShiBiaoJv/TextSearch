[
    {
        "书名": "春秋家说",
        "年号名": "隐公九论",
        "序号": "一",
        "章节名": "春秋家说·隐公九论一",
        "text": "《春秋》有大义，有微言。义也者，以治事也；言也者，以显义也。非事无义，非义无显，斯以文成数万而无余辞。若夫言可立义，而义非事有，则以意生言而附之以事。强天下以传心，心亦终不可得而传。盖说《春秋》者之所附也。",
        "level": 3
    },
    {
        "书名": "春秋家说",
        "年号名": "隐公九论",
        "序号": "一",
        "章节名": "春秋家说·隐公九论一",
        "text": "《春秋》之书“元年”，非有义也。事不足以载义，义亦不得而强附之。凡数之立，以目言之则二继一；以序言之则二继初。目以相并而彼此列，序以相承而先后贯，其理别矣。故《易》言“初”言“二”以达于“上”，《春秋》书“元”书“二”以迄于终。《乾》始不可言“九一”，《春秋》不可言“一年”也。",
        "level": 3
    },
    {
        "书名": "春秋家说",
        "年号名": "隐公九论",
        "序号": "一",
        "章节名": "春秋家说·隐公九论一",
        "text": "乃为之言曰：元，仁也，《乾》之资始，《坤》之资生者也。夫《乾》之资始，《坤》之资生，仁也。惟仁以始，惟仁以终，故曰“乃统天”。统天者，统天之所有进，而六位时成一元矣。浸令天之以“元”始，以“亨”“利”中，以“贞”终，则始无“贞”而终无“元”。俯仰以观天地之化，曾是各有畛而不相贯乎？故夫人君之以仁体元也，自践阼之初迄顾命之顷，无异致也。初年而元，将二年而不元矣，其将取法于“亨”乎？而体仁长成人之德，岂一年而竟乎？志学之事，在谨于始；凝道之功，必慎于终。故曰：仁以为己任，死而后已。天以仁覆，地以仁载，历终如始，而大始者不匮。故春夏生而亦有其杀，秋冬杀而固有其生。有序成，无特用也。仅然以始居仁而莫统其后，则亨者倚于文，利者倚于惠，贞者倚于谅矣。",
        "level": 3
    },
    {
        "书名": "春秋家说",
        "年号名": "隐公九论",
        "序号": "一",
        "章节名": "春秋家说·隐公九论一",
        "text": "呜呼，为此说者之强言立义而强义附事，夫君子不如其已之也！",
        "level": 3
    },
    {
        "书名": "春秋家说",
        "年号名": "隐公九论",
        "序号": "二",
        "章节名": "春秋家说·隐公九论二",
        "text": "无一时之宜，不足以陷愚人，无大义之托，不足以成忍人。是以君子恶佞，恐其乱义也。因时而适宜，舍小以成大，皆义说也。陷隐公于愚者，必曰国有长君，社稷之福；成郑庄之忍者，必曰祸在宗社，兄弟为小。持之一日，协之众口，而谓不然者鲜矣。微子非不谂纣之足以亡，而去之若惊，亦以人臣无将耳。舜不以忍试之象，顾封之而且以弭其奸。故义者，先揆于己，次揆于物，不以己徇物，则制物之义由己立矣。故曰义内也，非袭取而可无馁也。义在内，故外无权。以心生义，以义从心，佞者之义说乃悯默而不敢试于前。",
        "level": 3
    },
    {
        "书名": "春秋家说",
        "年号名": "隐公九论",
        "序号": "二",
        "章节名": "春秋家说·隐公九论二",
        "text": "鲁、郑之君怵于利深矣，恶足语此。利贼义，佞乃乘之而大祸起，可但已哉！",
        "level": 3
    },
    {
        "书名": "春秋家说",
        "年号名": "隐公九论",
        "序号": "三",
        "章节名": "春秋家说·隐公九论三",
        "text": "子之于父母，天也，可自致者无不致，而有其不能致者，不得以求己之道求亲也。故事父母以谏，而有所不谏。墨胎君之于叔齐，帝乙之于纣，鲁惠公之于轨，屈道以徇爱，宗臣之所必违，廷臣之所必争，天下后世之所必摘，而伯夷、微子之与隐公，道不得而兴。夫以亲之有大恶而己不得与，其存也不谏，其没也不违，则人子固有所忌而不敢致者矣，身在故也。身固轻于亲，则捐身以从亲；事亲立身，皆身事也，则诚身以顺亲。故曰失其身而能事其亲者，吾未之闻也。谷梁子欲隐公之据其位，以为正亲之道，失其所事亲之身，而道圮久矣。孝子之立身，亲之得失且姑置之，而况其他乎！",
        "level": 3
    },
    {
        "书名": "春秋家说",
        "年号名": "隐公九论",
        "序号": "四",
        "章节名": "春秋家说·隐公九论四",
        "text": "隐公无可立之义，则可以摄；隐公固有可立之义，则不得复为摄矣。不得为摄，故隐公之立为争国，《春秋》必绌其乱；不得为摄，则桓公之立为弑君，故《春秋》必目其贼。周公无嗣周之义，是以摄而不惭。微子有元子之尊，是以去而不恤。别嫌明微，而后义喻于心。",
        "level": 3
    },
    {
        "书名": "春秋家说",
        "年号名": "隐公九论",
        "序号": "五",
        "章节名": "春秋家说·隐公九论五",
        "text": "夫妇之道，从以为顺，别以为正。从而不弛其别，别而不悖其从，履正而行顺矣。从者天也，天以合为德，使人殊于草木之无情也。别者人也，人以辨为纪，人之殊于鸟兽之非性者也。生而从者，妇之顺；生而别者，夫之正。逮其没矣，孝子慈孙为合而从之，以敦亲也。合而从之，必辨而别之，以致尊也。不辨无别，一之相从，则是为其生之相合也。以情而徇之，而性矣。夫孝子慈孙以道尊亲，而岂其然哉！故曰合葬非古也。古之为墓者，丈夫从于丈夫之党，以其昭穆而祔于王父；妇人从于妇人之党，以其昭穆而祔于王姑。崇别者，使之居正以终。所谓以道事亲，而尊之者至矣。",
        "level": 3
    },
    {
        "书名": "春秋家说",
        "年号名": "隐公九论",
        "序号": "五",
        "章节名": "春秋家说·隐公九论五",
        "text": "母之丧服替于父，父在则不得伸其尊，其葬合矣，则将等夷之而无所替邪？抑使之相就而故替之邪？无使相就而故替之，斯以义制礼，而尊其母者可伸。故丧有异服，而葬无异制，别则得以伸恩也。且夫祔庙之礼，衬于王姑而弗同寝，厚其别也至矣。别之既厚，乃可合之以敦亲。故有事则告配而合食。合食者亲之也，告配而后合，则以示夫合之者子孙之义，非先人之志欲，尊亲之义，并行不悖矣。夫祭者以享神也，葬者以藏形也。神肇性，形开情，性率道而尤不苟从，情统欲而且使无别，是为导谀之子孙，不能以性事亲而爱以姑息也，故曰合葬非古也。古道替，礼意湮，私欲横行，天理不复，乃有如宋人之制：皇后先薨，则留葬以俟山陵之合。此夫以婉昵之情处其君亲，不孝之尤。而说《春秋》者且以为古。张氏洽。邪说殄行，嘻，亦甚矣！殡非殡，葬非葬，乖死者归藏之期，而悬拟生者之旦夕同处，何不仁也！君子以性治情，则情顺而性正，视其亲犹己也，视其亲之亡犹存也，则何事此婉昵者为哉！",
        "level": 3
    },
    {
        "书名": "春秋家说",
        "年号名": "隐公九论",
        "序号": "五",
        "章节名": "春秋家说·隐公九论五",
        "text": "隐夫人子氏薨，而不书葬，著恩礼之不逮焉尔。隐公之为君，大夫卒而不视小敛，夫人薨而替其葬，《春秋》以为已薄，著其事而义自见也。《谷梁》谓“夫人之义从君者也”，夫生从君，而死从王姑，礼别而义殊矣。一而无辨，此恶知礼意哉！",
        "level": 3
    },
    {
        "书名": "春秋家说",
        "年号名": "隐公九论",
        "序号": "六",
        "章节名": "春秋家说·隐公九论六",
        "text": "义之制在心，如利斧之析，可否破而无有萦迴其间者也。故以让制者远避于受，泰伯、虞仲是已。以摄制者不疑而让摄，舜、周公是已。恶有持君父之家国，中立于辞受，退不避其荣，进不任其重，萦迴两端以交丧哉！隐公之可有国，与其不可有国，一惟制之审耳。其不可有，即其可有而欲不有，则如泰伯、虞仲，离之千里，而兴废之故不再与闻，可矣。如其可有，则固有之，居大位，守大器，握大魁，流放窜殛惟所施；定宗礼，翦商、奄，诛二叔，唯所用义不得复听之他人矣。今所不避者荣也，所不任者重也。公子豫不告而伐卫，行矣；公子翚固请而伐郑，行矣；先期而伐宋，从之矣。乃若曰吾摄也，弗执焉以自任可也。以君父之国家，倒权而授之臣下，而鲁公室之不有威福自此而始，岂徒丧其身之足以偿责乎？嗟乎，于肃愍之不免于祸，天也，人已尽矣。持大制而行乎不中正之途，荏苒逡巡，祸固不可避，而咎随之矣。《易》曰：“过涉灭顶，凶，无咎。”君子之免于咎也，灭顶之不恤，而况其他乎！",
        "level": 3
    },
    {
        "书名": "春秋家说",
        "年号名": "隐公九论",
        "序号": "七",
        "章节名": "春秋家说·隐公九论七",
        "text": "“卫人杀州吁于濮。”大词也。大卫人之杀，而天下固不能难也。",
        "level": 3
    },
    {
        "书名": "春秋家说",
        "年号名": "隐公九论",
        "序号": "七",
        "章节名": "春秋家说·隐公九论七",
        "text": "当时之蠹法者，莫甚于弑君之贼，与于会则不复讨。大国之不能讨，而国人固不敢讨矣。宋、鲁、陈、蔡俨然以友邦之礼礼州吁，厚树之兵而张威于外，乃卫人之杀之如蹑逸豚、如逐失穴之虺而无难也。故奉大义以行所得为，习俗不能违，强援不能争，已成之势不能掣。《春秋》大卫人之杀州吁，而天下无不可为之义矣。",
        "level": 3
    },
    {
        "书名": "春秋家说",
        "年号名": "隐公九论",
        "序号": "八",
        "章节名": "春秋家说·隐公九论八",
        "text": "“庚寅我入祊。”幸词也。“辛未取郜。辛巳取防。”重幸词也。",
        "level": 3
    },
    {
        "书名": "春秋家说",
        "年号名": "隐公九论",
        "序号": "八",
        "章节名": "春秋家说·隐公九论八",
        "text": "人归之则必入之，而犹矜言庚寅我入之，幸此日之遂得有夫祊，故曰幸词。与人伐国，己独得地，辛未有所取焉，辛巳有所取焉，故曰重幸词也。非《春秋》之幸之也，鲁幸之也。鲁幸之，而为之幸词，所以达小人侥幸之情也。王充曰：“君子有不幸而无幸，小人有幸而无不幸。”幸之所成，必不徒然。非我所必得，而一日得之，得之不已，而他日又得之，岂人之愚而己之独幸哉？",
        "level": 3
    },
    {
        "书名": "春秋家说",
        "年号名": "隐公九论",
        "序号": "八",
        "章节名": "春秋家说·隐公九论八",
        "text": "鲁之为利取也，成于郑之亢周也，成乎齐之图伯也。郑有凌蔑君父之恶，而鲁分其恶；齐得郑以成其势，而鲁因成之。终春秋之世，鲁以懿亲元侯，驱役于齐、晋、楚、吴，而不能自振以弥缝王室，自此始矣。幸之所成，咎之所启，可弗畏哉！长孙无忌以宝赂而族灭于武氏，李德裕以美官而见制于宗闵，要终而言之，小人之幸又奚足以为幸！",
        "level": 3
    },
    {
        "书名": "春秋家说",
        "年号名": "隐公九论",
        "序号": "九",
        "章节名": "春秋家说·隐公九论九",
        "text": "鲁没于利，惟郑指而趋合于齐，愚矣。乃郑何为者？以利贸鲁而为齐驱也。故鲁愚而郑不独智。",
        "level": 3
    },
    {
        "书名": "春秋家说",
        "年号名": "隐公九论",
        "序号": "九",
        "章节名": "春秋家说·隐公九论九",
        "text": "夫愚者恒自智也。鲁曰：“合于齐，非吾病也，而三得邑，是坐获也。”鲁智则愚将在郑，郑智其出鲁下乎？乃郑抑曰：“祊非我利也，既授之鲁，入之矣，其能终利我许田乎？若郜、防者，他人之失，他人之得，而徒为吾贸也。且鲁既收之于郜、防，则不得复收之许。是以二邑易一国也。”故齐以许让鲁，而鲁不敢有，迨于兼许，而郑之自智也效矣。",
        "level": 3
    },
    {
        "书名": "春秋家说",
        "年号名": "隐公九论",
        "序号": "九",
        "章节名": "春秋家说·隐公九论九",
        "text": "故之三国者，惟齐为若不智，取之宋则鲁有之矣，取之许则郑有之矣。孰知齐之不捷于自智者，其智狡乎！以齐之智，行之以义，其可王也。虽然，齐之取偿于二国者，又在纪也。鲁欲合郑救纪而不能，齐制之矣。故之三国者，狎相没于利，而得之益缓，利之益大，据之益安。故曰“小人喻于利”，惟齐独尔。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "一",
        "章节名": "春秋家说·桓公十四论一",
        "text": "有质以生文，有文以立质。质者，人事之资也。质生文者，后质而生既有资矣，则文居可损可益之间，宁无益也？文立质者，即以其文为质，而以为人事资于此而废文，是废质而事不立矣。古之帝王于质文之间，有益焉有损焉者，后质之文也；有益焉则不可损焉者，因文之质也，汉建元之建年号是已。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "一",
        "章节名": "春秋家说·桓公十四论一",
        "text": "古者编年而无号，非欲损之，未益而已矣。未益则文既不生，质亦不立。质之未立，事亦无资，故有待于益，无可必损。拘者执古之未益以为必损，不亦过乎？古者封建以公天下，天子、诸侯各编年，而不一其系，则不得殊号以裂天之岁月。然而天子为天下王，夷其编年无殊于诸侯，其犹未之备邪？夫年以纪时，时以缀事，事以立程。编年而建之号，岂徒文哉！绌陟之所课，出纳之所要，要质之所剂，功罪之所积，刑名之所折，覆按之所稽，皆系此矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "一",
        "章节名": "春秋家说·桓公十四论一",
        "text": "以日为程，则今之朔乱于去月之初；以月为程，则今之正乱于往岁之正。朔穷于三十，甲子穷于六十，月穷于十二。故以年冠月，以月冠日，而后记差可久，行差可远。然其以年编也，以甲子纪，则亦穷于六十。以君之初终纪，而久者五六十年，下逮十年，或四三年，抑或逾年而易，则今兹之元抑乱于先君之元，奸者伏奸，讼者积讼；即莫之奸讼，而心目之眩，亦府史之不给也。故编年以资用，莫如建号之宜，简而文也。不知者以为文，知其得失者以为质也。号建，而前之千岁，后之千岁，月日之所系，事之所起止，源流之所因革，若发就栉，一彼一此不纷矣；若珠就贯，一上一下相承矣。乃为之忧曰：“历世无穷，而美名有尽。”信美名之有尽也，不审而同于往代，其以视诸数十年间，元年沓至而无可别白者，不犹愈乎？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "一",
        "章节名": "春秋家说·桓公十四论一",
        "text": "今天下一而郡国合，文籍繁而舞法者滋。浸令删去名号，互混相仍，启其疑端，引其奸罅，即有察吏，然后从而刑之，刑愈繁而变愈甚矣。迩之不记，何以及久？近之不行，何以致远？无已，而以先君之谥号冠诸其上，则鬻驴之券，判淫之牍，皆载九庙之声灵于其上，不已辱乎？审乎文质经纬之妙以知变通，不以《春秋》编年之法例后世也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "二",
        "章节名": "春秋家说·桓公十四论二",
        "text": "建号之义，表以德，是寓箴也；贞观、大中、正德之类。纪以功，是建威也；建武、建隆、洪武之类。崇以瑞，是钦天也，天子有善，让于天之义也；元鼎、神爵、崇祯之类。承以先，是广孝也；绍圣、延佑之类。期以休，是同民也；太康、至治、成化之类。皆文之不害者也。其诸不可者，倡异教，乾封、如意、久视之类。私福祉，长寿、崇庆、万历之类。于道非宜，固人主之所宜戒。尤非法者，奄有祖号而不让，蒙古再称至元。大臣易位而辄改，宋易宰执则改元。与夫瑞应非典，拘忌灾祥，数改不已，如胡氏所讥，记注繁而莫之胜载，斯实为建号之蠹。虽然，噎不可以废食，盗跖之“分均”“出后”不可以废仁义，遽以作俑之咎汉武，奚可哉？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "三",
        "章节名": "春秋家说·桓公十四论三",
        "text": "利害之所生，先事而知者，或以理，或以势。势之可以利，势之可以害，慧者知之，不待智也。智者察理，慧者觉势。势之所知观于月，理之所知观于火。庄周曰：“月固不胜火。”几于道之言也。观于月，虽远而无固明；观于火，虽近而有适照。有适照者有适守，无固明者无固心。是以虽或知之，不能择之；虽或择之，不能执之。郑庄公之知是已。慧足以知父兄之不能供亿，母弟之不能协和，不足以有许，而犹姑有许也。慧足以知覆亡之不暇，许之不能固有，而欲乘人之乱，以贪许田之易也。逮其身死国乱，许不能有，而许田亦为鲁复矣。《诗》称“居常与许”。则徒丧祊而成人之篡，何为者哉？夫慧足知之，力不足以守之，而终于乱，月火之喻征矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "三",
        "章节名": "春秋家说·桓公十四论三",
        "text": "胜欲者，理也，非势之能也。理者固有也，势者非适然也。以势为必然，然而有不然者存焉。晋献之无道，有子之不宁，而霍、魏、虞、虢且安然寝处之矣。是则有弟而不能协和，或可以有他人之土宇者，势之有也。齐桓以丧乱之余，抚有齐国姜氏之子孙，且失其序，而谭遂终入其版章矣。则新邑虢、桧之子孙，或可以有他人之土宇者，势之有也。故势者一然而一弗然，有可照而无适照，则有其明而无其固明，恃此之知以胜朵颐之大欲，不亦难乎！是故大智者以理为势，以势从理，奉理以治欲而不动于恶。夫苟知之，必允蹈之，则有天下而不与，推之天下而可行。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "四",
        "章节名": "春秋家说·桓公十四论四",
        "text": "天地之大德曰生，而亲亲之仁出；圣人之大宝曰位，而尊尊之义立。斯二者同出而异建，异建则并行，同出则不悖，并行不悖而仁义合矣。嫡妾之分，尊尊之义也；庶子君而崇其所出，亲亲之仁也。子以母贵，母以子贵，何为其不可哉？所不可者，夫以子故宠妾而使埒于嫡也，是以欲败礼而自弃其尊。故惠公不可以夫人之礼礼仲子，光武不得以阴后之贵贵东海。若僖之于成风，昭之于齐归，汉哀之于傅氏，先君无匹嫡之愆，而嗣子有推尊之义，何为其不可哉？夫不可以嫡道加之妾，子则可以己贵致之亲，义之正，仁之推也。若夫子以己贵加母而有不可者，则惟伉君母以俱隆而蔑君母也。禘于太庙，致成风为夫人，则已伉矣。君母祔于祖姑而配食于考庙，则尊伸矣。妾母别宫以祀，不祔不配，而加以夫人之号，亦何为其不可哉？土无二王，而太王、王季可并世而与帝乙同其王称；君无二后，君母、妾母亦可并世而同其殊号，一也。不祔不配，而义正矣，尊以徽称，而仁推矣。岂相悖邪？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "四",
        "章节名": "春秋家说·桓公十四论四",
        "text": "或为之疑曰：人子不以非所得者加之于亲为孝。妾母而称夫人，非所得也，加之于亲，非仁矣。且庶子之嗣立，受爵于天子，受国于先君，非己所私也。序天之秩，守天之位，而以私恩奉其所生，非义矣。夫非所得者，亲之不可得，抑己之不可得也。亲不可得，己可得之，则犹亲得之矣。苟以为亲所未有，概不可加也，则天子之养，诸侯且不得并，鲁有四饭，僭莫大焉，而况于匹夫？然且舜以天下养瞽瞍，而备物之养，下逮于食力之庶人，徒为瞽瞍之应得而加之无疑与？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "四",
        "章节名": "春秋家说·桓公十四论四",
        "text": "抑且曰：养者贱也，名者贵也，养可移而名不可假也。审然，则舜徒以所贱者事亲邪？备物之养，非以为物也，己所得有，不敢俭于其亲焉耳。天下者，固非己之私养也。举天下之公养以致其私恩，移天下之公尊以伸其私敬，何为其不可哉？所不可者，臣伉君而蔑君，妾伉嫡而蔑嫡。呴呴之仁，亏义者也。仁推而义无不正也，则君子何疑焉！故献皇之加帝号，尽孝者所必伸也。崇庙号，加十六字之谥，跻诸武庙之上，则导谀之臣为之也。君臣之分，嫡妾之等，父母之恩，三者酌而成乎追尊之礼，达于士大夫，而无殊于天子。《诗》曰：“永言孝思，孝思维则。”思以为则，则不过其思而无歉于思。知礼者，达此而已矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "五",
        "章节名": "春秋家说·桓公十四论五",
        "text": "士大夫之封，君母配其父以并崇，而妾母未之及也，则妻不得有其封，而移以奉妾母，妾母之封视其妻，亦与君母并尊，不以妾母为非所得也。士大夫之封及于妾母，而况于天子与诸侯！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "五",
        "章节名": "春秋家说·桓公十四论五",
        "text": "妇人之义，以从为正。在家从父，既嫁从夫，夫死从子，从之以为德也。从之以为德，则亦从之以为贵。从之以为德者，无成也；从之以为贵者，有终也。无成有终，地道也，但有所从，不必均从。故王姬下嫁，车服不系其夫，下王后一等，从父贵，不系夫矣。王后之归，在家则称女，在途则称后，从夫贵，不系父矣。庶子之母，君母薨而祔，己得以别庙而称夫人，从子贵，不系夫，又何为其不可哉？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "五",
        "章节名": "春秋家说·桓公十四论五",
        "text": "君与君母存，妾有所从，子不得尸其从。故庶子不得为其母服，从君从嫡也。君薨，庶子嗣立，妾母无从而从子，故得以有夫人之祀于别宫，夫死从子之义也。故公羊子曰：“母以子贵，顺也。”以从乎子，子可致尊也，非夫所得制也。以嫡妻从乎君，君不可舍所从者而别受从也。君不受其从，故妾失其贱，道同出而异建。道在子，不系先君矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "六",
        "章节名": "春秋家说·桓公十四论六",
        "text": "宋殇之弑，冯为之也。孔父者，穆公之所属与夷者也。故孔父生而存，则不可得而弑。知然，则“民不堪命”之辞，华督之以为弑名，目送孔父之妻，若曰：此可袭而虏焉尔。祸不发于冯，督亦安敢生其心而利此哉！督之弑，冯主之；冯之篡，郑成之也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "六",
        "章节名": "春秋家说·桓公十四论六",
        "text": "春秋之前，宋、郑固不协矣。郑外挟齐、内挟冯以制宋，而宋始不能与郑竞。外挟齐，而瓦屋之盟，齐犹合宋。内挟冯，而阴饵华督以蚀之于肺腑，于是乎宋之生命悬于郑之股掌，而宋殇、孔父其何以堪？故有相敌之势者，莫患乎授之以挟。虮虱在楚而韩敝，异人在秦而楚敝，刘休道在魏而齐敝。萧詧在周而梁敝。是穆公之居冯于郑，假利器于敌以自伐，虽欲守殷之家法，一及一世，以见先君于地下，庸可得哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "六",
        "章节名": "春秋家说·桓公十四论六",
        "text": "夫业不欲弃先德，而传之与夷，则开诚布公，置冯于与夷之手，授之禄位，以定臣主之分。冯其贤邪？殷之子孙，有服在廷，以奉家法者，皆冯师也；冯而不肖邪？是国之蟊贼，家之荑稗，废置生杀，一听之殇公，而又何恤也？投之仇雠之怀而导以戕贼，穆公于是乎不智矣。其将畏与夷之猜，而树之劲敌以为援，则天理人欲杂糅以共图一事，疑忌之心先之自我，无问人矣。故冯不出，则与夷制冯；冯出，则冯制与夷。诸葛之为刘琦谋者，此而已矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "六",
        "章节名": "春秋家说·桓公十四论六",
        "text": "曹操不南下，刘备不走，琦且为备用以成取琮之势矣。亮挟纵横之术以为备计，犹之可也，穆公用此以行其义举，不亦悖乎？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "七",
        "章节名": "春秋家说·桓公十四论七",
        "text": "刘敞之言曰：“《春秋》诛意。”虽然，有辨。置意而徒诛事，则敝也愚；诛意而释当事者，则敝也诐。故与夷之弑，冯意也，而《春秋》目言之曰“督弑其君”。假令以督大逆之辜，加坐于冯，则怀意者诛，而推刃者免，又奚当哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "七",
        "章节名": "春秋家说·桓公十四论七",
        "text": "非冯则督无弑心，非督则冯无弑械。冯无弑械，终不成其弑矣；督无弑心，有冯而弑心生焉。冯可以生其心，而生心者固督之心也。则冯有心而无械，督有械而亦有心，宁纵冯也，督不可纵矣。且夫冯怀争国之志，而忘先君以妒昆弟，信为恶矣。然其恶也，有托而恶者也。殇一君也，冯一君也，在彼，在此，一也。徒攘诸彼以与此，憯不畏天，暋不畏王，杀一君，置一君，惟其好恶，如薙草以植木，而冀食其利然，且自诩曰吾犹是戴君也，而篡弑之祸昌矣。君子操大法，惩大恶，已大乱，与其诛意以快一时之钩距，无宁按事以定万世之典型。故奸民不畏深文之吏而畏守律之官，《春秋》成而乱臣贼子惧，惟其法而已矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "七",
        "章节名": "春秋家说·桓公十四论七",
        "text": "一求之意，以致擿发之长，大猾元憝且饰意相逃而莫之服，欲其惧，也难哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "八",
        "章节名": "春秋家说·桓公十四论八",
        "text": "未修《春秋》，则曰“陈恒执其君置于舒州”，《春秋》修之，则以“自奔”为文。以“自奔”为文者，存君臣之体，不使大夫得逐其君也。至于弑，则目言之而无隐辞。无隐辞者，恶之著，不可得而隐也。逐与弑，其恶一尔。君之见逐与见弑，不成乎君者，亦无别也。有弑甚于逐者，亦有逐甚于弑者。可逐而犹弑，弑忍于逐也；以为不足弑而逐之，逐恶于弑也。彼既以为不足弑矣，而抑立逐之之文，使之得逐，则既末减于弑君之辜，而徒张其势也。不可以训，抑不足以惩，故目言弑而不恤。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "八",
        "章节名": "春秋家说·桓公十四论八",
        "text": "君臣之体裂，悼其君以不逭其贼也，隐其逐而不正首恶之名，重其君以不授之势也。呜呼，圣人之权衡精矣。胥天下而无敢弑其君者，则又孰敢逐其君哉？彼夫敢逐其君者，皆挟可弑以临之也。刘裕、萧道成已篡而必弑，赵匡义先弑而后敢篡。弑祸止，则不臣之心有畏而不发。治其弑，无治其逐，无治其逐，故专责之君。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "九",
        "章节名": "春秋家说·桓公十四论九",
        "text": "子曰：“行夏之时。”言王者受命创制，必革周历而从夏，则周历之失也久矣。故善治历者，因天之理；乱七政者，因人之数。日食而言朔不言日，食既朔也；言日不言朔，食晦日也。夫日月之合，何以知其合哉？毋抑以食知之。置朔于食之前，置朔于食之后，其以何者为朔哉？曾不之正，而相承以误者数百年，周历乱矣。故曰“夏数得天”，言周历之不得天也。不得天，胡以历为？夫周历之所以乱者，尊人之数而屈天之理也。尊数而屈天，侮天者也。后之言历者，或以律，或以易，迁天以就其八十一、四十九之数，而朔有非天朔者积。朔非天朔，而闰之非天闰者抑积矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "九",
        "章节名": "春秋家说·桓公十四论九",
        "text": "呜呼！天之理固一贯也，然岂滞形滞数而无参差互成之妙哉！区区得一隅之法象，举凡天下之理数悉以此而范之，天且从其私意而不得以伸其固然，而况于人事之与物理？故曰：所恶于执一者，为其贼道也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十",
        "章节名": "春秋家说·桓公十四论十",
        "text": "有夫妇然后有父子，有父子然后有君臣。夫妇，伦之始也。乃既成乎有矣，而人之行乎此伦也，父子之仁，性也；君臣之义、夫妇之礼，道也。道率性而成乎性之用，则天理人欲并行其间以听修道者，非犹夫父子之一乎性矣。君臣之间有利焉，夫妇之间有情焉。是以修道者正其义，以明夫不谋利也；崇其礼，以明夫不狎情也。阳者，质与也；阴者，质求也。称其质，以俾阴求而阳与，则阴以情动，以利往，而不保其贞。故阳任与而且任夫求。阳虽求而刚者之贞不失，是以大正。故君下贤以为义，夫逆妇以为礼。酌刚者之可使求而以崇阴之耻，圣人之以裁成天地之宜者，大矣哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十",
        "章节名": "春秋家说·桓公十四论十",
        "text": "夫亲迎之义而既然矣，一乎礼以正情，情无可过也。自然之情且勿使过，而况于不情者之以利赖干之者乎？情之所不及，以旁出而侈于恶者，曰权，曰利，曰好逸而惮劳。此三者以蚀情，而于性为尤贼。既正情而崇以礼矣，而又以爵之尊卑，则趋于权也；以国之大小，则汩于利也；以道里之远迩，则姑用于逸而惮于劳也。此三者，情之尤劣者也。挟贵以权，挟富以利，挟惮远而偷安，其以视阴阳必感之情为孰重乎？而以此为礼，则是遏于所感而通之于妄，唯小人之彝伦者为然，而岂礼哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十",
        "章节名": "春秋家说·桓公十四论十",
        "text": "逆之于馆者，为天子言也。诸侯不敢以女故致天子，而就近以授女焉。且率土而皆天子之土，惟所命之而即为诸侯之居，则命之以馆，而馆即诸侯之庙也。故逆之于馆，可也；逆之于境，未之前闻也。逆者必有所授，迎之于境，必有授于境者，是齐侯送姜氏于为得礼矣。乃《春秋》之书曰：“公会齐侯于。”不正其亲迎之文，是不与逆之于也。不与逆则不与送，不与送则逆之于境者将无所授受，若相遭于逆旅而以之归，又岂非野合邪？故逆女必亲，亲必于国。爵之尊卑，国之大小，道之远近，一也。崇礼以替欲，伸道以抑权，率义而忘利，求心之安而不恤其劳，阳道也，刚之贞也，健之行也，道在求而彼皆轻矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十一",
        "章节名": "春秋家说·桓公十四论十一",
        "text": "《春秋》之记纪事，为词也悉，所以悯纪也。纪之求免于亡，其道尽矣。齐以九世之仇为名，而所挟者取威辟土之心，以远交郑而近攻纪，将内自广而外求诸侯，则虽以太王当之而亦莫之免。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十一",
        "章节名": "春秋家说·桓公十四论十一",
        "text": "春秋之诸侯，安其危而益取幸焉，未有能并命尽力以忧其亡者，而纪能忧之。即或忧其亡，而亦旁睨强大，妄布腹心，舍虎就狼，以幸旦夕之安，未有归宗国，请王命，恃大正以敌强暴，而纪复能之。王不可恃，不得已而战，战而犹足一胜也，则其上下之同力，亦可知已。战不可继，抑又不得已而与之讲，周旋万一，垂亡而犹存者且二十余年，非齐力之有待也，纪之祈天而请命者力未竭也。不幸而居强齐之左右，不幸而当齐之将西事中国，以先取益于东。尤不幸而为之天子者，桓王也；不幸而为东州之望国者，鲁轨也；抑不幸而居间以司离合者，狙诈之郑也。纪之不亡何有哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十一",
        "章节名": "春秋家说·桓公十四论十一",
        "text": "《春秋》之义，上告天子，而纪已告矣；下诉方伯，而纪已诉矣；效死以战，而纪已胜矣；不得已而纳成，而纪已请盟矣。纪之可为者止此矣。若曰鲁桓者非所主也，则纪又将谁主邪？以名义言，天子且不能庇其婚姻矣，桓即不篡，而齐亦何惮？以势力言，鲁固非齐敌矣。抑将西走秦、晋，而秦、晋固不我恤；南走吴、楚，而吴、楚或应之，则又蔡之于吴也，许之于楚也，刘琨之于段氏，石晋之于契丹，赵宋之于女真、蒙古也，所谓舍虎就狼以自毙者也。安得起质成之文王、旬宣之方召于泉下而与归哉？“四国有王，郇伯劳之。”诗人之所为悲思也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十一",
        "章节名": "春秋家说·桓公十四论十一",
        "text": "《春秋》详纪事于始，《诗》录曹郐于终，“有同愍焉。”故曰：“《诗》亡，然后《春秋》作”，圣人之情见矣。区区以成败之已事责纪者，吾抑不知其何以为纪侯谋也！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十二",
        "章节名": "春秋家说·桓公十四论十二",
        "text": "周末文胜于质，往往离质以为文，礼家不审其非先王之旧，相承而为之说，于是有云：“怨不弃义，怒不废礼。”呜呼！此汉儒之所以多诐辞也。义奚出？出于心之制也；礼奚出？出于心之节也。义礼，性之德也。性凝于心，而与心为体也。与心为体，则其显诸用也，固根心以生。根心以生，则植其根而后枝叶得荣。枝叶之荣，不能离根而别为荣；理所顺，势所畅，情所安，故荣也。是以君子以义制怨，非其义也而有弗怨；如其怨也，而怨即义。以礼节怒，非其礼也而有弗怒；如其怒也，而怒即礼。势无逆而不畅，情无拂而不安，理之所由顺乎心也。而如其怨不弃义也，则义亦不平怨矣；如其怒不废礼也，则礼亦不惩怒矣。相与并行而各自为枝叶，是荼荠其茎而华实异萼，岂理也哉？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十二",
        "章节名": "春秋家说·桓公十四论十二",
        "text": "义礼者，天理之实也；怨怒者，人情之发也。实者，实其所发；发者，发其实也。怨怒发以义礼，则始终相扶，而情协理矣。介然情动，而情为欲使，怨怒之发，离义礼以浮用而丧其实。乃既任其欲以为怨为怒，复可循义理之文以相缘饰，则夫天理者，其以为饰人欲之具与？故知义之不可弃，则无如已其怨；知礼之不可废，则无如释其怒。弗已弗释，而以义礼挽其已滥之波，是夫天理者抑将以供人欲下流之用乎？惟其视义礼也末，故其用怨怒也轻；其用怨怒也轻，而尤用义礼也贱。率天下以狂骛于义礼之文，而实挟横流之情欲以为主，相率以伪，而天理蔑矣。故曰义以为质，非其文也；礼之用，和为贵，非其矫也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十二",
        "章节名": "春秋家说·桓公十四论十二",
        "text": "昨战而今相为礼，主宾之间，相矫以文，而离质以违和，于女安乎？葬之必会，伸其哀也。诚哀之，故必会之。杀其父兄，俘其子弟，折馘其臣民而凌其君，姑相从而陨无从之涕，其果哀焉否邪？受客吊者必稽首，拜其见爱也。死者暴骨，伤者扶病，但以一赙一赠之私恩，率死伤者之子弟匍伏就列以拜德，其果见德焉否邪？吊者含怨怒以往，受吊者含怨怒以迎之，非荡然尽失其本心者，亦孰能为此哉！故曰慝怨而友其人，君子耻之。友且不可，而况于君父、死生之大礼，忍干之邪？韩厥之奉觞加璧，骄者之色也；栾针之摄榼承饮，诈者之术也。周衰道丧，相习乎义理之文，以巧用其骄诈，乃以居之不疑，曰：吾犹是义之执而礼之守也。人欲有托以益肆，而天理尽亡矣。实则亡之，文犹借之，故异端则操其左券以相责曰：夫义礼者如斯而已矣！非有恤死之义，而可以赙赠为义，是白彼白，而我固无白者存也，告子之所以外义也。业已攘臂而礼仍之，则亦业已为礼而攘臂又仍之，是忠信薄而徒为乱首也，老子之所以贱礼也。故夫子叹曰：“知德者鲜矣！”不知德而以言道，道反丧德，异端乃乘墉以攻而有余力，说《春秋》者未之思尔。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十三",
        "章节名": "春秋家说·桓公十四论十三",
        "text": "《易》无定变，《春秋》无定征。《乾》之初，亦《屯》之初；《坤》之上，亦《需》之上。时异而德异，无定矣。桓之无冰，亦成之无冰，世异而验异，无定矣。无定变，可无定占。无定征，斯无定应。无定占者，天无定象也。无定应者，天无定心也。天无定象，君子有定仪；天无定心，君子有定理。故《易》《春秋》之言天，俾人得以有事焉。知其无定，任之以无定，则废人之天，王安石之悖也；以其有定，定天之无定，则罔天之天，汉儒之凿也。君子有定仪，则不忧变之无定象，体《乾》之行，自强不息，效《坤》之势，厚德载物，道亦博矣，而不乱也；君子有定理，则不患征之无定应，捍患御灾，侧身修行，道亦约矣，而不泥也。故君子之于灾异也，知其为天之异，人之灾而已矣。其或致之，既往而不可咎矣。其自至也，则气之戾也，数之穷也。君之与民，民之与物，必有当之者矣。亦思其当之者，不遂其害而已矣。疑既往之有以致之而遽改之，则使一燠一寒兴于比岁，将遂一张一弛，日变迁其政事，以迎随之于杳茫。而君无固心，吏无定守，民无适从，纲纪堕，国且敝矣。不虑其当之者之害而早为之防，则食竭无继，盗起不弭，疾疹作而无以相救相收，虽勤于忧畏，亦何补哉？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十三",
        "章节名": "春秋家说·桓公十四论十三",
        "text": "夫君子有定理，捍患御灾，侧身修行是已。遇异而惧，则省愆思过，苟有可省而可思者，无不用也。清夜之所愧怍，天之知也，无事向天而问何忒也。遇灾而惧，则储粟省役，诘戎修备，吊死问疾，先于其事而灾无能为矣。六府之所修，五行之平也，无事向天而求其复也。故寒极无冰，气之沴也，民受之而疹作，物受之而生不昌。先事而为之备，加于素而益虔。以其定理修人之天，则承天治人之道尽。《春秋》所以谨书灾异者，亦此焉耳。刘向父子不审，而各为异说，刻定征，以区类而变通之，天岂然哉！",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十三",
        "章节名": "春秋家说·桓公十四论十三",
        "text": "刘氏有私天，而天隐于人之心矣。故君子之知天，知人之天也；君子之应天，应天之于人者也。枵然自大，以为彼玄象者不出此指纹掌图之中，多见其不知量矣。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十四",
        "章节名": "春秋家说·桓公十四论十四",
        "text": "《春秋》于大恶，有如其意而书之者，有如其言而书之者。桓、宣之书即位，如其意也；天王征车于鲁，而曰“来求”，如其言也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十四",
        "章节名": "春秋家说·桓公十四论十四",
        "text": "天子有征于侯国，而侯国名言之曰“求”，恶莫大焉。如其名言以书之，以是为不臣之尽词矣。以谓天子不宜有求，则称求以抑之，非也。天子不宜有求，抑之可尔，遂取其名而逆之，则是父苟不慈，而遂夺其父之名也，可乎？将瞽瞍杀舜，而可谓之弑矣。圣人无已甚之心，斯无偏重之词。臣逐其君，不目言逐，而以“自奔”为文，说者以为端本而责见逐之君，固已。然以归罪于见逐之君，而顾使得全其为君，不受臣子之逐，则责之也以义，全之也以道。故曰：非圣人不能修《春秋》。道义双措，不偏之谓也。取柔巽卑屈之词，加诸人伦之最重者，若一失道，而不妨为诸侯之仆妾，斯不亦过为已甚乎？",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十四",
        "章节名": "春秋家说·桓公十四论十四",
        "text": "且周之有征于鲁，皆非无厌之索也，求赙求金，皆丧故也。春使家父求车，三月而天王崩，其为王之不豫，有司庀丧纪之不足，以弥留之命征之也明矣。周室东迁，王畿不足于大国之版章，诸侯职贡，旷废不修，遇死生之大故，无以成礼，弗获已而征之于懿亲，窭可知已。王畿千里，足以充费，安得此太平黼黻之言以责寄位之君邪？王室之贫弱衰微也，于斯已极，且不假之以宠威，而特立丐索之名以抑之，是《春秋》且为乱史矣。故曰“求”者，厚诛鲁以悼周也。",
        "level": 3
    },
    {
        "书名": "春秋家说",
        "年号名": "桓公十四论",
        "序号": "十四",
        "章节名": "春秋家说·桓公十四论十四",
        "text": "鲁不名言之曰“求”，《春秋》不立“来求”之文矣；鲁人名言之曰“求”，而《春秋》为改正以隐之，则鲁恶不显，将无俾大不臣之鲁，同于召王之晋，为有可原，而故为曲全也乎？达斯旨也，则《菀柳》之诗，登于变《雅》，亦以悯周而著诸侯之不臣也。“上帝甚蹈，无自瘵焉。”为斯言者，岂犹有人之心也哉！",
        "level": 3
    },
    {
        "书名": "春秋家说",
        "年号名": "庄公九论",
        "序号": "一",
        "章节名": "春秋家说·庄公九论一",
        "text": "处非常之变，行非常之事，不揆其本，欲正其末，与于乱而已矣。藉令以唐中宗之为君，张柬之之为相，遽以废武后而推之刃，尚得有人理也哉？《春秋》书“夫人孙于齐”，听其奔焉，圣人不得已之辞也。武后之祸大，文姜之痛深。逸宗社之贼，非君也；置弑父之仇，非子也。非子之疚甚于非君，文姜之痛深于武后，而祸亦大矣。圣人不得已而听文姜之奔，论者乃欲甘心快意，而不听武后之自毙邪？假令曰：讨宗社之贼，义也，奉义则可以掩恩。乃夫义者，岂夫人一旦奉之，而遂以无咎于天人也乎？使然，则以义袭而取之，而已无馁矣。夫惟义生气，以行乎非常而无所馁，固非一旦之义声为之也。自正不恒，遽以正人，施之臣民且灭裂焉，而况其母乎！不得已而听其奔，幸其去而若不返，《春秋》之为庄公计者止此矣。止此，则过是而必有不得者矣。逸贼之罪，不子之诛，鲁庄以身蹈之而无可辞矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "一",
        "章节名": "春秋家说·庄公九论一",
        "text": "若夫反其本以正其末，夫固有道，而难为鲁庄君臣设也。为鲁庄之道奈何？君之贵于有臣，父之贵于有子，岂徒然哉？千乘之君，贵戚之卿翼其左右，嫡冢之子为之储贰，蕞尔失行之妇，假手与私者剚之刃而无嫌，则千乘之君犹一夫也，世子之父犹茕独也。庄不得为桓之子，鲁人不得为桓之臣，久矣。非桓之臣子，而欲加刃于夫人，君子之所不许，亦鲁人之所不自许也。不自许者，馁故也。于泺之会，夫人逐焉，其从如水，臣子亦如水焉，则用夫贵戚之卿何为也？有子长矣，杀其父而不忌焉，塞责于彭生，而犹俟鲁人之请焉，则用夫“出曰抚军，守曰监国”之子何为也？臣之为发蒙振落之臣，子之为几肉掌丸之子，而后诸儿之凶德、姜氏之邪心，乃以白昼行之而无所惮，《春秋》以鲁为无人也。鲁无人，而姜氏之去听之矣。去而不返，幸矣。故为鲁庄之道者，尽孝以事其亲，自强而可以有为，则姜氏虽悍且淫，势不能成乎弑，而可无烦司寇之执。今其不然，无以尼之，如或劝之，陷乎罪而后刑之，则鲁庄者死一父而又杀一母，而人道尚有存焉者哉？抑或曰桓之从夫人以如齐，贵戚之卿无能止焉，荏苒宠禄，苟全躯命之末。姜氏齐人，窥其无能为而动于恶焉。迨祸之成，则诚欲药救而无可为矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "一",
        "章节名": "春秋家说·庄公九论一",
        "text": "若夫庄为冲人，寝膳之外，非其职也。母蛊已深，而弑出仓猝，涕泣之道无所施也，则庄公又且如之何？乃即其然，而庄当变故卒起之后，亦不得以有其生矣。父弑矣，母陷于大辟而不可赦矣，而庄何得复以有其生？不得以有其生，而况可以有其国乎？庶兄弟之有可立，先君之祀未斩也，鲁之宗社惟天子之命，而臣民之戴己何知焉？故为庄者，惟死焉可也。母有覆载不容之罪，而子托臣民之上，则法不得不诎，而先君之仇不得不置之矣。庄惟死而桓之庶子立，于是按诛文姜而无嫌，《春秋》亦且不听其奔矣。母弑其君，而己立其位，以成乎保奸逸贼之道，则弑桓者非姜氏，而实子同也。故庄公之义，惟死焉耳；中宗之义，惟终逊大位以让之太宗之子孙焉耳。文姜弑，则子同不得复为冢嗣；武后篡，则中宗不得复为天子。之二君者，贪位忘亲，以为乱贼之怙，当国大臣废之可也。鲁人之戴同，张柬之之奉中宗，悖矣！",
        "level": 3
    },
    {
        "书名": "春秋家说",
        "年号名": "庄公九论",
        "序号": "一",
        "章节名": "春秋家说·庄公九论一",
        "text": "虽然，不可责也。鲁、唐之臣，浸为此焉而又馁，已立于淫昏之廷，寄命哲妇之手久矣。鲁人狎而偷一旦之安，张柬之之流幸而收仓猝之功，其志茸然，其气枵然，安足以及此哉！故庄公为子，鲁人为臣，听文姜之奔焉可也；中宗为君，柬之为相，母武后以配高宗可也。取周公诛管、蔡之大义，加之缓则同逆急则背兄之王导，袭义以成乎乱，而人理蔑，是取火焚林而决河以灌之，害愈烈矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "二",
        "章节名": "春秋家说·庄公九论二",
        "text": "桓公之末年，鲁犹合纪于齐，而誓以存也。庄立一年，而郱、鄑、郚迁。三年，而纪季以酅人于齐。四年而纪亡矣。以桓之躬负大慝，淫昏无信，齐且忌而弗能有纪，鲁之权犹重也。诸儿蛊一妇人以取鲁，蛊一鲁以有纪。鲁敝于房帷，而纪裂于东海。屋漏在上，知之在下，齐之巧用其淫虐，而纪之不辰也，亦可悲已！鲁侯之次于滑，聊以解国人也。终桓之世，鲁为纪主，则桓之遗臣，固有不欲弃纪者矣。姜氏始谴庄公为滑之师，以卜之乱不自保之郑，而终以葬伯姬，谢鲁之父兄；若庄公者，则岂有谋纪之心哉！纪亡未旋踵，而早与齐为从禽之乐矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "二",
        "章节名": "春秋家说·庄公九论二",
        "text": "齐以淫蛊其君母，而以狩蛊其狡童，故女谒之祸，恒与狗马声色为类，以败人之国家。收庄公于禽荒，而姜氏之言无不行，姜氏之言行，而齐侯之志无不得矣。剧哉女谒之制天下！奸人因之，而求皆得矣。柔饵人君于嬉游弄好之中，一操其呼吸，而宇宙在其揽，固方从哲之所以成乎弑者，此而已矣。纪侯之去，禚之狩属词书之，而纪亡之故可知已。",
        "level": 3
    },
    {
        "书名": "春秋家说",
        "年号名": "庄公九论",
        "序号": "三",
        "章节名": "春秋家说·庄公九论三",
        "text": "有国者有侯度，有家者有家法。先王以侯度正天下，君子以家法正子孙。守之而不渝，所以保其国家也。渝之而不守者，必有所自变。侯度之渝，夷狄变之，故杞、莒、滕、薛废典礼以自削。家法之渝，母妻之党变之。呜呼，其不受变者鲜矣！《诗》称庄公射御之美，震而矜之，居然“卢令还”之风轨也。周公之所贻，伯禽之所守，岂其然哉？公及齐人狩于禚，公一齐人也，故《诗》曰：“展我甥兮”，谓信哉其足为吾甥也。信哉其足为齐甥，信哉其不足为周公之嗣矣。狩则偕之，惟母也；社则观之，惟妻也。童而习之，乐与化之，则先君之死于其刃，无惑乎其忘之矣。忘先君之死于其刃，而况于纪之存亡哉！",
        "level": 3
    },
    {
        "书名": "春秋家说",
        "年号名": "庄公九论",
        "序号": "三",
        "章节名": "春秋家说·庄公九论三",
        "text": "天子化于母党而天下沦，周平王也；诸侯化于母党而国日衰，鲁庄公也；士庶人化于母党而家以圮，凡今之人也。故曰知母而不知父者，禽兽也，又况夫从妻党以坠家法者乎！",
        "level": 3
    },
    {
        "书名": "春秋家说",
        "年号名": "庄公九论",
        "序号": "四",
        "章节名": "春秋家说·庄公九论四",
        "text": "义之与利，有统举，无偏收；有至极，无中立。恶不义者，非以名也；舍不义者，非以害也。避不义之名，漫然弗之审，不义之名暂远于旦夕，而害自此烈矣。是以为君有必仁，为臣有必敬，为父有必慈，为子有必孝，为兄有必友，为弟有必恭。不至其极，而中立以避其名。避不仁而臣玩之，避不慈而子悖之，避不友而弟惎之。君、父、兄且然，无问臣、子、弟也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "四",
        "章节名": "春秋家说·庄公九论四",
        "text": "齐小白之杀纠，冒不友而弗之避，以成乎安忍。虽然，岂可以弗之避而责以苟避乎安忍之名邪？传者曰：纠虽争立，越在他国，置而勿问可也。小白虽不足与于道，亦不屑为尔矣。夫置而勿问，有杀之心与？抑无杀之心与？有杀之心而姑勿问，郑寤生之言曰：“无庸，将自及。”用此道也。既已无杀之心矣，则犹是弟也，而勿问可乎？以无亲之弟，处不俱存之势，置之仇战之鲁，不旋踵而彼将我问，非终于见弑，则终成乎杀。悠悠听之，祸起而姑缓之目前以谢咎，于利无得，于义无取，非怀毒坚忍与夫昏庸养祸者，其谁能置之？故杀之者，末世之雄心，利贼义也；置之者，偷主之惰气，欲避不义而终贼义也。是犹人之伤于矢也，翦肤外之笴，而置骨中之镞，将以为无治乎？则何似无翦也！将以为治乎？骨中之镞，欺目不见于须臾，而痛固深也。然则如之何？无已，亦至极乎义而已矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "四",
        "章节名": "春秋家说·庄公九论四",
        "text": "舜之于象也，封之有庳，无失其贵；纳其贡税，无失其富；以吏治之，无失其政；源源而来，无失其仁。虞可无忌于庳，庳固终不能以亢虞。舜全其德，象全其生，宗庙全其安，人民全其庆，教化全其纪。怀之驯之，保之闲之，未闻其置之也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "四",
        "章节名": "春秋家说·庄公九论四",
        "text": "或曰：以舜责小白，无已过与？夫不以舜责小白，且将以宋殇之于冯责之，而殇之于小白庸愈哉？怀不平其争之心，避不即加杀之名，中立祈免，而害且集焉，儒之伪所以为异端笑也。不察乎尧舜之道，不足以处人之大伦。孔子曰：“道二，仁与不仁而已矣。仁则荣，不仁则辱。”下不可居，影不可憎，吾有以知为置之说者，义未精而道穷也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "五",
        "章节名": "春秋家说·庄公九论五",
        "text": "诸侯世国，大夫不世官。不世官，故不死其家。大夫之不上视诸侯，义下杀也。诸侯以社稷为守，天子以天下为守。以天下为守，故不死其社稷。天子之不下视诸侯，义上杀也。故知杀者而后可以言义，大夫死其家，则是重禄而轻其身也；天子死其社稷，则是怀土而弃天下也。故曰：国君死社稷，正也。目言国君，不概乎天下之君，审矣。死者非死其富贵，死其所守也。守重于死，生重于富贵，悻悻然悼丧其富贵而殉之，匹夫之狷也。惟诸侯之有社稷，受于天子以为守，百里之外，四封之表，天高而非其所戴，地厚而非其所履，他人之宇不可以建宗庙，寓公之禄不可以奉职贡，弗死焉，其末之矣。故曰：国君死社稷，正也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "五",
        "章节名": "春秋家说·庄公九论五",
        "text": "士以道为守，失其位，不失其道；废其祭，不废其荐。脱屣万钟，如风萚矣。若夫天子以天下为守，王畿沦陷，而天下未亡，土犹吾土也，民犹吾民也。圜邱无择地，可以事天；藉田非客土，可以事祖。收未散之遗黎，据未斩之先泽。万方心胆，有所瞻托；仇寇胁从，有所忌望。悔过罪己，以与天下更始。则是失之须臾而收之长久，奚必忘身及亲，以给一晨之忿也哉？",
        "level": 3
    },
    {
        "书名": "春秋家说",
        "年号名": "庄公九论",
        "序号": "五",
        "章节名": "春秋家说·庄公九论五",
        "text": "守《春秋》之义而不知别，挟天子以为孤注，骈首都邑而就敌禽，寒万方之胆而不可卒收，则甚矣李纲之愚也。唐一出而安史灭，再出而吐蕃溃，三出而朱泚枭，四出而黄巢磔。宋一縻系于汴，君国同殒，而大河南北终无收复之日矣。何也？如头之剸而四支不能复生也。当纲之以死守争也，汴之军民欢呼而应之，将以为民之同德与？而非也，汴之军民不欲迁者，怀土而耽富贵尔。殉小人怀土之情，失天下存亡之纽，于天下也害，而于小人也亦莫之利。逮乎城守莫支，括金无已，昔之欢呼以赞死守者，终如之何也？则是纲以狂药饮人而纳之阱也，而纲乃幸脱然再相于江表。呜呼，祸宋之君民者，非纲而谁邪？悲夫纲一奋其诐说，以虚名钳人主，灭裂大义，以陨获中原，而死之残之，贼之狄之。乃有不逞叛人，如光时亨者，剿其余沈，以侥幸而陷上。“谁生厉阶，至今为梗！”祸今之天下者，非纲而抑谁邪？彼为纲之说者且曰：“《春秋》之义，国君死社稷。”蒙其文，不知其别，以是而读圣人之书，不如其无读也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "六",
        "章节名": "春秋家说·庄公九论六",
        "text": "立义者资于通。死则无奔，奔则无虏。虏者，死之说限之也。贪生而不能死，讳死而不知奔。如匹夫怀宝，以试盗刃于室，无已，而又屈膝焉，岂果有义存哉？乘其盈气则死矣，乘其衰气则虏矣。舍百年之图，一取必于俄顷之气，当献舞之未俘，犹自豪也，气一朒而膝不知其屈矣。呜呼！令李纲之不谪而南，吾未知其能自异于臣贼之光时亨焉否邪？",
        "level": 3
    },
    {
        "书名": "春秋家说",
        "年号名": "庄公九论",
        "序号": "六",
        "章节名": "春秋家说·庄公九论六",
        "text": "国君死社稷，正也。然且《春秋》之文，大去纪侯，而不名谭、弦、温之君，因义之杀，通情之变，以定罪之等。刘禅、孙皓、陈叔宝、李煜、晋怀愍、宋徽钦，境土未尽，而身先为擒，是宜与顿、牂、许斯、胡豹、曹阳而俱绝，无所逃矣。天子而死者，其惟祥兴海上之君臣，斯揆之义而无余憾与？孟浪于死之说者，始以死，终以降，其不降者鲜矣。袭一概之义，覆其怀土之情；挟怀土之情，何有于捐生之义？故《盘庚》曰：“无总于货宝，生生自庸。”货宝之祸亦烈矣！家室庀焉，器玩贮焉，大厦相仍，名园相比，炫于目者弗忍割于心。挟天下之共主，佹得佹失，侥幸而死社稷之义又归焉。李纲之所以胥动浮言恐沉于众，恃此而辨不可屈矣。“哿矣能言，巧言如簧。”后之人其何能不为之听荧也！",
        "level": 3
    },
    {
        "书名": "春秋家说",
        "年号名": "庄公九论",
        "序号": "七",
        "章节名": "春秋家说·庄公九论七",
        "text": "立人之道，仁知而已矣。仁显乎礼，知贞乎义。故夫禽兽者，仁知之介然或存者有矣，介然之仁弗能显诸礼，介然之知弗能贞诸义，斯以为禽心。夷狄之仁，视禽广大矣；夷狄之知，视禽通明矣，亦惟不义无礼，无以愈于禽也，斯以为狄道。虽然，义以贞知，知以立事；事以备功，功以免败。是故狄之免于败也，必有功矣。功必因知，知之淑叛于义，则亦以召败而堕功，其功而免于败，则其于义犹参差遇之也。若夫介然之仁，不准诸礼，而亦有以动愚贱。故狄虽假义，终必弃礼，弃礼以为功，是之谓狄。",
        "level": 3
    },
    {
        "书名": "春秋家说",
        "年号名": "庄公九论",
        "序号": "七",
        "章节名": "春秋家说·庄公九论七",
        "text": "春秋之狄，荆、吴、徐、越、杞、莒者，惟其亡礼也。僭王，盗行也。亡礼，盗行也。有狄之道，则必有盗之行，狄故盗也，何也？以狄为道，则盗行而不知其盗，荡然蔑礼，斯以僭王矣。其僭王也，不能并其典章仪物而僭之。枵然自大，视虞、夏、商、周之王，犹其王也。介然之仁足以聚人，介然之知足以立事，事立人聚，抑或因介然之义以辅其知，免乎桀、纣、幽、厉之败，遂进而争虞、夏、商、周之功，自信以王，因自王焉。若夫夏之时，殷之辂，周之冕，虞之韶，且惟恐不利其介然之仁知而决去之，斯狄之所以为狄，而春秋之狄之以不疑也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "七",
        "章节名": "春秋家说·庄公九论七",
        "text": "诸侯之僭，犹中国之盗也，所僭者犹礼也，荆、吴、徐、越之僭，非直盗也，狄也，礼亡故也。礼亡，则杞、莒虽不僭也，而亦狄也。礼者，人之所独安，禽之所必昧，狄之所必不知，而欲去之。藉其知礼，而狄可进矣。故《春秋》有时进荆、吴，而僭王之罪且姑置之。呜呼！礼亦重矣！礼之蔑也，祸成于狄，则欲救狄祸者，莫礼急也。功能驱狄，而道不足以弘礼，其驱之也必复。悲夫！此刘基、宋濂、陶安、詹同所由功亏于管仲，而不足望周公之末尘也！",
        "level": 3
    },
    {
        "书名": "春秋家说",
        "年号名": "庄公九论",
        "序号": "八",
        "章节名": "春秋家说·庄公九论八",
        "text": "是非之准，得失之数，可否之别，应违之衡，理事之合离，情文之乖比，有惟君子察之者，庸人茫忽而不知。有即庸人与知之者，而贤智之士凿以为之说，而顾成乎僻。圣人之教，因众人之可知而精，君子之义，斯以至矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "八",
        "章节名": "春秋家说·庄公九论八",
        "text": "《春秋》书曰：“日有食之，鼓用牲于社。”猝然读之，而其文之乖情，事之离理，夫人而知之矣。日自食焉，鼓者自鼓焉，用牲者自用焉，日何与社相及？鼓用牲何与日食相应？杳不相当而漫有事，夫人知之，而贤知者顾为之说曰：天与地均化，人与天同情，故治目眚者灸其肘。斯言也，其以螵蛸之化蝶，拟人之且化虎也。肘之于目，灸之于眚，络相系而气相攻，远不必乖之道也。藉令眚在目而咒其肘，非闾里之妄人，有不目笑之者乎？故君子遇灾而惧，惧天之不淑，人将受之，则治人事以慎所受而已。日之食，月之掩也。月且不可求而责，乃悬揣阴阳之消长，推之于社，一为责之，一为求之，为之者已疑于狂，复从而辨其鼓之得而用牲之失，天子之可而诸侯之否。如是以为贤知，曾不如其愚也。以是知《春秋》之书此，显其左道不经，以与天下后世共知之而已。",
        "level": 3
    },
    {
        "书名": "春秋家说",
        "年号名": "庄公九论",
        "序号": "九",
        "章节名": "春秋家说·庄公九论九",
        "text": "武人不可与议刑，儒者不可与议兵。武人言刑，宜若失之猛，覆失之宽；儒者言兵，宜若失之纵，覆失之操。此非能矫其习也，歉于所不足，疑天下之相期于猛而相怨，故益宽之；相恃以纵而相凌，故益操之也。故善治天下者，无与武人言刑，无与儒者言兵。曹参以野战致元功，而纵狱市以容奸，汉于是乎无善治；赵普以学究宰天下，而解兵权以弱国，宋于是乎无宁宇。汉法苟简而盗始昌，宋兵解散而狄始帝。乃以两者衡之，宋祸为尤烈焉。兵者，不祥之器，人主之所制，非人主之所得操也。兵者，神用之事，举国之所有事，非举国之所共司也。汉高能将将而不能将兵，乃卒以王天下。成败之几，生死之介，无使习之，骤使司之；暂令司之，抑又掣之。呜呼！宋之所以失五帝、三王之大宝于蒙古，惟此而已矣！赵普以之始，秦桧以之终，端开于杯酒之间，而祸成于风波之狱。畏子弟之渔盐米，而以授之仆妇，家未有不毁者也。胡氏之于《春秋》言兵也，皆普之余智也。",
        "level": 3
    },
    {
        "书名": "春秋家说",
        "年号名": "庄公九论",
        "序号": "九",
        "章节名": "春秋家说·庄公九论九",
        "text": "庄公在位，兵十七举，亲将者十三。次成之役，无适帅焉。其三则溺也，单伯也，庆父仅一出也，迭将而无专属也。若庄公者，可谓亲不祥之器，侈用其雄猜而终无以弭奸者矣，胡氏犹曰兵权主散，不当偏属于一人，专授庆父，威行中外，以召篡弑。斯言也，饮赵普之毒已深，而奖秦桧为管仲，以长其杀岳飞解韩、刘之忮心也。职有由矣。",
        "level": 3
    },
    {
        "书名": "春秋家说",
        "年号名": "庄公九论",
        "序号": "九",
        "章节名": "春秋家说·庄公九论九",
        "text": "古之受钺者曰：“阃以外，将军制之。”当其有事，天之下，地之上，无弗行也；当其无事，而兵习于吏，吏习于帅，威信之行久矣。不将其将，独操其兵，宴居深宫者遥执其敛纵，高谈簿书者分持其长短，挟疑以使，临敌而易之，如稚子之握饴，蚁附其上，而不任人以驱之，何其惫也！宋祸已极，而溢于谭经者之师说，流及昭代，习用其说，总戎尸其名，督抚操其实，中枢捉其肘，阁票扼其咽，科参夺其胆；白面之赞画，游吻之参谋，且足以制大将死生之命，而天下已拱手而授之人，悲夫！故善说《春秋》者，废胡氏之言兵，未为不知治也。",
        "level": 3
    },
    {
        "书名": "春秋家说",
        "年号名": "闵公三论",
        "序号": "一",
        "章节名": "春秋家说·闵公三论一",
        "text": "春秋之初，定人之国者必以赂。齐桓公存三亡国而无私焉，此桓公之所以为天下匡也。鲁有子纠之怨，卫有子颓之衅，邢之于齐未尝有一日之好，而齐卒收三国，以收天下。故桓之未定三国也，为城濮之会，而后敢伐卫；为鲁济之遇，而后敢伐戎；忧楚之凌郑，未敢兴师，而卜之梁邱之遇。天下未知有伯，固未知得伯之利。未知得伯之利，则不詟伯之威。诸侯之离合未审，而桓不得讼言以南向于楚。三国存而后天下怀，天下怀则离者畏，合者一。齐乃以得天下，而大得于楚。",
        "level": 3
    },
    {
        "书名": "春秋家说",
        "年号名": "闵公三论",
        "序号": "一",
        "章节名": "春秋家说·闵公三论一",
        "text": "子思曰：“仁义所以利也。”彼营营于一鼎一邑以平人之国者，弃拱璧而取抟黍，智不逾于婴儿。故《春秋》书“高子”，贵之也。贵其臣，则君可知已。又安事亿度其命湫之词以致之恶邪！",
        "level": 3
    },
    {
        "书名": "春秋家说",
        "年号名": "闵公三论",
        "序号": "二",
        "章节名": "春秋家说·闵公三论二",
        "text": "大胜不以力，大力不以争，大争不以遽。故曰：小不忍则乱大谋，盖恶遽也。大名不可遽挟，大惠不可遽成。救焚者遽，不待操钩缶，徒手以赴之，与于灼而已。拯溺者遽，闻井有人而从之，与俱陷而已。",
        "level": 3
    },
    {
        "书名": "春秋家说",
        "年号名": "闵公三论",
        "序号": "二",
        "章节名": "春秋家说·闵公三论二",
        "text": "齐桓公存三亡国，皆以不遽为道，故《春秋》谨书其节目，乐其成也。于鲁则先以仲孙，而后继以高子；于卫则先以无亏之戍，而后继以楚邱之役；于邢则两出师，一不与狄战，而犹为聂北之次也。不遽于鲁者，如疗瘵者之无治其龙火也；不遽于邢、卫者，如免豚于虎，卫其豚而虎自逸也。",
        "level": 3
    },
    {
        "书名": "春秋家说",
        "年号名": "闵公三论",
        "序号": "二",
        "章节名": "春秋家说·闵公三论二",
        "text": "季友之志不得，庆父之援不削。遽治庆父，则鲁人挟疑而相亢。晋文公以此毙卫之君臣于讼。邢、卫之立未固，遽与狄争，则乘胜负于一往，而邢、卫已重敝于争。晋文公以此几丧宋，而仅不偾于城濮。有匡乱贼距戎狄之大名，而不挟其名以与匪类争生命，有存绝世奠亡国之大惠，而不为焦灼沾濡之容，以见德于颠隮。是故桓公之持此正矣。《诗》曰：“于铄王师，遵养时晦。”养之所以铄，无见其铄，而铄甚也。齐桓其殆庶乎！故曰：大争不遽。然且使立僖于鲁，而庆父不逋；立邢于夷仪，而狄犯夷仪；立卫于楚邱，而狄犯楚邱，则其争也未艾。乃立僖而庆父必逸，迁邢、卫而狄不敢再加之兵，则桓之力悍矣。如建千石之钟于岑楼，而三尺之童莫能以莛扣也。故曰：大力不争。从容于落姑之盟，继遣轻车之使，徐修其衣服乘马之赠，翱翔版筑之间，视国贼之与狡夷如蚊蚋也。故曰：大胜不以力。",
        "level": 3
    },
    {
        "书名": "春秋家说",
        "年号名": "闵公三论",
        "序号": "二",
        "章节名": "春秋家说·闵公三论二",
        "text": "违是三者，有讨贼距夷之名，则必暴之；有救患之惠，则必骤予以为恩。悻悻然建仁义之鼓，驱其人民，以人家国为孤注，大声疾呼，死竞于一日，不审而为宋襄之败。弗获已，而用晋文之谲。如者而言仁义，吹火而反灭之也。仁义，贞胜者也，贞于胜者不挟贞。故曰：小贞吉，大贞凶。建侯行师，道存焉矣。",
        "level": 3
    },
    {
        "书名": "春秋家说",
        "年号名": "闵公三论",
        "序号": "三",
        "章节名": "春秋家说·闵公三论三",
        "text": "狄方盛兵以临邢，齐遽率师而临狄。外堙困之，内愤而出，狄之不歼者无几。狄无几而不歼，有必死之心，齐未知其利也。故当庄公卒之年，狄伐邢。明年春，齐辄救之。越二岁，而为聂北之次。齐之善全邢，《春秋》所尚也。",
        "level": 3
    },
    {
        "书名": "春秋家说",
        "年号名": "闵公三论",
        "序号": "三",
        "章节名": "春秋家说·闵公三论三",
        "text": "然则文王遏密，“侵自阮疆”，何以克邪？文王一用周之众，无从诸侯，犹心膂之相使也。齐桓自用其众，悬车束马，逾绝塞以征山戎，亦用此克矣。今齐之伯也创始，诸侯之心力未一，牵合宋、曹，以与必死之狄争。夫宋、曹之急邢，岂有必犯难无前之气哉？连乍合之师，用之于散地，未得邢而先失宋、曹，以失天下，智者弗为，决矣。谓兵力有余而不速进兵，力固未可恃也。五国以之溃于秦关，曹操以之败于赤壁，苻坚以之亡于淝水，吴明彻以之禽于淮上，九节度以之覆于邺城，陈友谅以之死于湖口，之数师者，力岂不足哉？心不协而多之适为累也。然则齐桓却二国而以其师进，可乎？当闵之元年，桓用此矣，孤注者无再利，夫差之所以亡，屡用孤也。一试之山戎，再试之狄，不得矣。有无因无，从千里悬军，为山戎之奇捷，抑有从容顾虑，固结同仇，为聂北之全师。一竞一，桓自喻诸心而不爽也。",
        "level": 3
    },
    {
        "书名": "春秋家说",
        "年号名": "闵公三论",
        "序号": "三",
        "章节名": "春秋家说·闵公三论三",
        "text": "《春秋》见桓之心，故尚其功。不然，燕之病，视邢之亡孰迫？勤于燕，慢于邢，胡为也哉？岳飞曰：“运用之妙，存乎一心。”达于《春秋》之所尚矣。",
        "level": 3
    },
    {
        "书名": "春秋家说",
        "年号名": "闵公三论",
        "序号": "三",
        "章节名": "春秋家说·闵公三论三",
        "text": "《春秋家说》卷一上终",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "一",
        "章节名": "春秋家说·僖公三十一论一",
        "text": "孟子曰：孔子成《春秋》，而乱臣贼子惧。不逞之徒，君父可以推刃，而何有于《春秋》！圣人之于彼乱贼者，尊逾其君，而亲逾其父乎？知君父而不知圣者有矣，未有不恤君父而恤圣者也。乃君父所以见弑者，惟无以生奸臣逆子之惧而已。法弛则不惧，刑滥则尤不惧。刑之滥，必成乎法之弛。故虽有严威，日取其臣子束湿之，而适以成乎逆。乃立法之审，均平专一，得所归而不滥，则虽凶人之善，脱无所委，而魄褫矣。《鸤鸠》之君子“正是四国”，专一之谓也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "一",
        "章节名": "春秋家说·僖公三十一论一",
        "text": "立法之不审，莫大于不专。不专而滥及者怨。滥及者怨，而所宜坐者乘之而亦怨。怨则悻怒以受法，而掩其惧心。滥及者众，则必有不可以概受刑者焉。均此滥及，而或抵法，或逸于法，则法挠。抑必使之概受法也，则且以伤恩妨义，而持法者已与分其恶。法挠于所不得加，与夫加于所不得加而分其恶，乱臣贼子有可反之唇而终不惧矣。《春秋》之法立，而乱臣贼子帖耳戢牙以不敢动者，惟其专也。故般、闵之弑，一归于庆父，而哀姜不与。庆父奔，而不即司寇之刑，则鲁人蒙佚贼之诛；庆父缢，而敖犹与世卿之列，则不志庆父之死，不葬闵公，法得所归，严而不贳也。若夫哀姜，非恶之首也。淫乱之衅，在庄公既薨之后，庆父已成乎窃位之势，蛊之以树内援，弱靡而漫从之。故责哀姜者，以其不闲家而与于乱可也，遽从重而使分庆父之大恶，则庆父之恶分矣。庆父之恶分，则哀姜奔，而亦可听庆父之奔。哀姜不绝，而庆父之嗣亦可卿也。首逆之贼，游泳于浊水之涘，而多所匿矣。且分恶于姜，姜受诛矣。姜受诛，而僖公君臣其可以得志邪？文姜从乎弑，弑夫也。哀姜闻乎弑，戕子也。母戕子，嫡戕庶，妒媢之所成，悍妇之恒也，而使与覆载不容之贼同甘心焉，僖公、季友其能恝然任此而不嫌乎？般与闵，子也；僖，亦子也。母戕子而子遂戕母，为之名曰“讨弑君之贼”，遂无嫌焉，是则人爵重于天伦，讨逆者之逆什百于所讨者矣。故悼其薨，迎其丧，如礼以葬之。鲁之所为，犹秉周礼，以服天下者，用此道也，而《春秋》许之。许僖公之母哀姜，而后弑君之辟专之于庆父，刑得所归，而持法者无嫌于分过，虽有凶人，能无惧哉？喙不得以反鸣，辞不得以蔓引也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "一",
        "章节名": "春秋家说·僖公三十一论一",
        "text": "故以大法威天下者惟其审，审于法者惟其专。深文旁及而概举焉，乱臣贼子反窃法以成其逆。赵后姊弟蒙虐杀庶子之刑，骈首就戮，而王氏乃以揽汉于掌，成其篡而无忌。不审以行法，乱贼之资也，可弗慎与！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二",
        "章节名": "春秋家说·僖公三十一论二",
        "text": "哀姜之薨，《春秋》悼之；齐人以归，《春秋》甚之。致其丧，正其葬，《春秋》弗夺之。氏而不姓，绝齐而怨之。然则姜不见戮，鲁人可迎归而养之乎？曰：奚为不可也！夫姜固不得为无罪矣，《易》曰：“闲有家，悔亡。”闲而亡悔，非听家之自闲也。庆父怀窃国之奸以蛊夫人，僖公、季友力不能闲，外避以自免，寄早嫠无训之女子于巨慝之手，而以法从其后，则宗子家相无匕鬯之责，而壹以治涂人之治，治君母也。故曰：正其本，万事理。又曰：择祸莫如轻。本莫之正，祸至而择其轻，犹君子救过之道也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二",
        "章节名": "春秋家说·僖公三十一论二",
        "text": "故哀姜者，生可以养，没可以合食，生不可以养，则没不可以合食。庄公之庙，岂终无与配食哉？于是而且致成风为夫人，则又《春秋》之所重讥而必夺者矣，论者扼腕于吕氏，而欲登薄后以配高帝，溃嫡妾之防，而辱先君以与妾食，不孝莫大焉。一往之论，盍折中于《春秋》！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三",
        "章节名": "春秋家说·僖公三十一论三",
        "text": "《礼》曰：“诸侯不生名，灭同姓则名。”齐灭纪，晋灭虞、虢，皆同姓。不目言其灭，而施以生名之刑，《春秋》之所重创也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三",
        "章节名": "春秋家说·僖公三十一论三",
        "text": "佹诸之于虞、虢，寝不甘寐，操必噬之毒以自封殖，而与周分天下。充其志，非忌不可居之名，则翦宗周如摘疣也，而尚何有于本支？宫之奇曰：“桓、庄之族何罪，而以为戮？”大奸元憝，食人不择，以灭同姓为罪名而科其罚，是犹责蛇之不能释蛙也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三",
        "章节名": "春秋家说·僖公三十一论三",
        "text": "诸儿不得纪，不足以表东海；佹诸不得虞、虢，不足以长西河。故王室与婚，而纪卒不免。齐桓方有事于周室，而晋若罔知，壹志以吞颔下之肉，如攫金者之见金而不见市，故《春秋》不复责焉。不复责而责之，取其狎而已矣；不复责而弗之责，敦内治焉耳。内治之无过则哀之，特书曰“纪侯大去其国”，哀之也；内治之有过而足以亡则咎之，特书曰“虞师晋师灭下阳”，移晋之罪以咎虞也。既咎之而抑哀之，再书曰“晋人执虞公”，讳其亡而若祸在一人，犹哀之也。故充诸儿、佹诸之志，则周不能存，而《春秋》亦无资以作矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三",
        "章节名": "春秋家说·僖公三十一论三",
        "text": "周之所以存亡，春秋之所以兴废，莫危于纪虞之亡。斯二灭者，天下之大故也，而暇与不仁之人治灭同姓之罪乎？卫毁以丧亡之余，志不及于天下，一旦之忿，忘其亲而贪其土，犹夫人也，则亦可以亲亲之道责夫人也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "四",
        "章节名": "春秋家说·僖公三十一论四",
        "text": "文王之兴，免商诸侯于毁中，事已亟矣，乃其所及者，南尽江、汉之表，而北不逾于虞、芮，岂东诸侯之犹观望于从违，而文王割置之莫收也哉？惧夫以收之者捐之，而以抚之者贼之也。《汝坟》之诗曰：“父母孔迩。”惟迩也，而后可以为之父母。江、汉之表，纣威之所不及也，虞、芮之北迤东，纣力之所可加也。争孤豚于猛虎之吻，幸而夺之，而豚已毙矣。拯之弗及，无已而捐之，则将重其祸而绝其归。故仁者不以爱成其不爱，知者不以一得成其终失，知量而已。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "四",
        "章节名": "春秋家说·僖公三十一论四",
        "text": "江、黄之事，管仲得之，而桓公失之，亦既皎然矣。《春秋》纪江、黄之会于前，详江、黄之灭于后，所以伸管仲之知，而显桓公之妄也。夫以积强之楚，一旦牵帅天下以与之争于此焉，岂有他哉，所仗者义，所视者力而已。义不可以势益，力不可以旁贷，得不可以期诸非望，望不可以托于弱小。力有余，则无所藉矣；力未有余，姑徐之而未晚也。取给于不可恃，以徼旦夕之功，宁有幸哉？且力者非固强弱也，精用之则强，专用之则精，暇用之则有余，遽用之则不足。故孰谓谢安为不知兵者？遣桓冲之援以孤寄之，淝上之师专斯精，示以暇则无遽也。即无已而有所资以为声援，如晋之资吴焉，可矣。乃晋且未得志于楚，而早牵于吴，厚吴之亡，而赵鞅惋恨于莫恤，况江、黄乎？资江、黄，而中国之师恃江、黄以自懈，故陉亭之众雁行而不进。资江、黄，则意注于江、黄，而所以劝用中国者，形其菲薄，故陈、郑交诿而不受其归师。资江、黄，则楚知中国之力莫能自壮，而倚彼所肉视之江、黄以为雄。故屈完得以其方城、汉水，傲齐之不能攻，而齐终无以大得志于楚。故用江、黄者，失之丛也。遗楚之轻，解诸侯之心，弛八国之力，以成于江、黄之亡，而天下之势遂莫之能挽矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "四",
        "章节名": "春秋家说·僖公三十一论四",
        "text": "乐毅资赵以破齐，故燕无必得之威，而折于即墨；诸葛资吴以伐魏，故东师不振，而褒斜之屡出徒劳。待非所待以失己，知者弗为也。土门之兵不出，而袁、颜之脰舌溅血于常山；朱仙之旅遽班，而香盆之父老骈死于河、汴。动之已早而失人，仁者弗忍也。孤忠之士，愤起遐方，不揣而重用之，悬之以必救之势，动之以相倚之情，本无胶漆之心，视其亡而固不能为之奔命，死者逋者，狼狈以资敌人之笑，于是而天下以义兵为戒，帖然从彼以反戈，所固然矣。传者曰：与是谋也，何与哉？",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "五",
        "章节名": "春秋家说·僖公三十一论五",
        "text": "召陵之役，齐之得志于楚，未也。楚亦元德之裔，而周之封也，宁殄灭之，而后可以得志与？虽然，以齐为得志于楚，固未也。王号未削，弦黄之师旋起，包茅之贡不以时修。故谷梁子曰：以桓公之得志于楚，为已仅矣。桓未得志于楚，而《春秋》以已成之绩纪之，然则《春秋》之所求于楚者，如是而止乎？扬雄曰：“齐桓之时缊，而《春秋》美召陵，《春秋》达时以知权。”谓齐之求于楚者，如是而可矣。所谓时者，非谓当时诸侯之不能，而桓仅能之为愈也。时之不能，桓独能之。君子之道，不责其所不能，而责其所能。桓公能之，而仅能乎此，尤君子之所责。故夫言时者，非幸桓之犹能乎此，而谅桓之仅能乎此也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "五",
        "章节名": "春秋家说·僖公三十一论五",
        "text": "何言之？桓之于楚，不正其僭号之罪，则楚无由而自削其号；不数其犯夏之恶，则楚末由而辑其兵。惟桓终不期大得志，故小与之以可惩。则何也？楚之僭号，周之贼也，楚之犯夏，郑之祸也。桓未能乎郑，而大不得于周，则欲责其僭，而周固顺之，责其犯夏。而郑不我征焉。今虽有孝子疾其父之敌，而父且昵之，则彼反挟父以相难，而先受不孝之名。虽有友兄，人捶其弟而代之讼，弟且阴去我以党于所捶，则未有不屈者矣。以惠王为之君，以宰孔为之相，内有叔带之构，饵郑以反援于楚，而申侯之徒，操长短离合以瓦解诸侯之势，乃欲桓之大得志于楚，削其号，辑其侵凌之兵，是或缚其臂而望以扼人之吭，形碍而理不得伸，岂待问哉？僭王伐郑之罪，桓不可声；陉亭之下，桓不可战。有词不吐，欲战不能，犹且取召陵之盟以全中国之威，故《春秋》以桓之得志于楚者为可矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "五",
        "章节名": "春秋家说·僖公三十一论五",
        "text": "夫桓于此，其勇于义与？则尊王，大义也；存郑，至仁也。挟至仁大义以临人，假周之威，挟郑之怨，周与郑亦岂能显比于楚以相难哉？虽然，所恶于伯者，惟其假也，假仁义以恣行而无所忌惮也。有能不假而量时，忌君以养晦，顾内以图全者，则岂不独贤乎？子曰：“齐桓公正而不谲。”以是为贤于晋文也。桓温不忌其君，西灭蜀而北伐燕，如孙绰者，犹将操清议以持其后，况君子哉？故说《春秋》者，责桓之不请命以伐楚，则过矣。请则不得伐。舜之不告而娶，义通此也。不请焉足矣，而又假挟之以为名，是与曹操之伐袁绍者均，陈琳固将反唇焉，胡屈完之独不可邪？故曰：齐桓之时缊，以伤周而恶郑也，扬雄之于此知言夫！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "六",
        "章节名": "春秋家说·僖公三十一论六",
        "text": "子曰：“德不孤，必有邻。”为德而虑其孤，则彷徨之念起，长短之术用，而正大之情移矣。正大之情移，其于物也未尝动而遽欲变也。物不动而使之变，则情益否而有不期之咎。且即以行于人伦，表于大义，终未正也，则齐桓之戴世子是已。王世子之会诸侯，非世子之道也。世子郑之会诸侯，非惠王之心也。失子之道，逆父之心，世子不可以为子矣。世子出会，而王忌其成，间郑比楚以惎齐，其于世子犹仇雠也。惟位之恤而成父之仇，爱猷识理达腊之所以亡元也。世子不可以嗣周矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "六",
        "章节名": "春秋家说·僖公三十一论六",
        "text": "夫齐桓立乎父子道衰之世，毅然以匡彝伦为己任，岂不恤此而与于逆，以贻亡道于周乎？曰：惠王之悖，不可训也；宰孔之奸，不可裁也。浸令谏惠规孔，俾置带而立郑，固将悍愎而不从，夫是所为虑德之孤，而操长短之术以速其成也。世子虽定，而惠王之志不悛，宰孔之邪不遏，叔带之慝不戢，未旋踵而终成奔郑之乱。不动之变与弗变均，挟长短之术以终其德，亦何济邪？是以君子居德以靖，正大以动天下之情，情动斯变，不言之福，非有争也。故以唐德宗之愎忌，舒王之怙宠，而李泌翛然一身居闲以弭大乱，况齐以诸侯之长，功在王室，控大扶小，连轸觐周，亢大义以感惠王于广厦之上，宰孔慑，叔带戢，而何忧其不济乎？成乎郑之不子，则王亦可以不父；成乎诸侯之不臣，则王亦可以不君。乃俾楚得乘之，郑得贰之，叔带终有挟以睥睨，宰孔且怀怨而相难。惜哉！桓公之为此也！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "六",
        "章节名": "春秋家说·僖公三十一论六",
        "text": "虑德之孤，德乃孤矣。故《春秋》殊言王世子，以尊其名，示不可同会，而世子之轻，诸侯之逾，亦可见矣。然则何为而逃郑伯也？惠王之悖，宰孔之奸，郑伯之终心乎楚，而乐乘其隙，是尤德之荑稗也。呜呼，化荑稗而养嘉谷者，其惟大人乎！正己而物正，诚以动，动而后变也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "七",
        "章节名": "春秋家说·僖公三十一论七",
        "text": "理有必顺，势有必均，偏有必倾，咎有必悔。襄王不子，惟大位之是求，倚齐以制其君父，桓公歆于名之正，事之成，而不恤理之逆，势之欹也，故上激而惠王、宰孔挟楚、晋以蛊郑，下滥而襄王终以不孝开内衅以几倾其国，桓公盖未几而悔此矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "七",
        "章节名": "春秋家说·僖公三十一论七",
        "text": "宁母之会，却子华以怀郑伯，有鉴于周，而后管仲之言易从也。葵邱载书，首不孝之诛，冠诸树子之上，殆以是戒襄而扶其倾与？虽然，其已晚矣，徒以取媢于襄王，而成宰孔之妒也。故悔于己者，无庸惩于人。惩于己，以不重受子华，则郑为之宾；惩于人，前已裂不孝之防，而继欲挽不孝之流，则襄王终无悛心，而宰孔反操其短。《易》曰：“不远复，无只悔。”君子之于过也，有复而无悔；悔不救败，是以君子重谋其始也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "七",
        "章节名": "春秋家说·僖公三十一论七",
        "text": "当桓公翼戴之始，平以酌理，顺以循势，合诸侯之忱辞，匡惠王之溺志，命发王廷，建郑而远带，则王情以平，宰过不显，父子君臣取正于雍容之下，虽文王之请释炮烙者，不是过矣。惜乎，桓之不及此也。然而《春秋》厚诛郑以伸桓，而不正首止之责，何也？不以文王之道责桓公，圣人之刑书也！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "八",
        "章节名": "春秋家说·僖公三十一论八",
        "text": "卓之称君，正里克之为卓臣也。奚齐之称君之子，正里克之为献公臣也。献公卒，克奔郑，未尝一日立于二孺子之庭，君臣之名胡为定邪？国人子奚齐，克固无可不子，国人君卓，克固无可不君。则君臣之名定矣。名定则义正，义正则刑中。是以正里克之弑，而不得以出亡辞。克之君卓，惟国人之君之也；克之子奚齐，惟献公之子之也。有天下者受命于天，有国者受命于王，仕其国者受命其君，故献公之所子，克不得而弗子也。前乎奚齐之未立，克为献公之臣矣；后乎奚齐卓之已弑，克犹为晋之臣矣。臣乎献公而刃其子，臣乎晋而戕其国之君，臣则必受命焉。受命则名不可释，名不可释而刑不可逭。故目言其弑，速即刑而弗容贷也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "八",
        "章节名": "春秋家说·僖公三十一论八",
        "text": "若夫卓，则克固欲弗之君矣。乃君者，岂人臣之可或欲而或弗欲者邪？克之于晋也，爵位犹诏于国，田里未收于野，与事卓者比列而为大夫，晋所君，克何能弗欲君之邪？如欲弗君，则亦弗为之臣。蘧瑗之得为君子而贤于晏婴，惟其去而已。去则非臣；入而弑，则固臣也。不洁其身以求瑕于君，乱臣贼子谁则无辞，而奚但克哉！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "八",
        "章节名": "春秋家说·僖公三十一论八",
        "text": "且夫克之安忍以弑二君，推其心，岂果以为义之所必弑乎？扳亡人而立之，己居不赀之功，以长有晋政而已。方且欲长有晋政，而何辞于为晋臣也？观其辞曰：“不有废也，君胡以兴？”而克之贼心见矣。不道之臣，不令之子，恶莫大于韪于为之名而从其欲。公子翚以惠公之志为名，曰：“隐非吾君也。”卫辄以王父之命为名，曰：“蒯瞆非吾父也。”君子亟夺其名，则气不可以作。故曰君之子，曰其君，名正而刑罚中矣。故献公之溺嬖，不可以为克分咎。《春秋》业以杀其世子目晋侯，不待贬奚齐为非子而绌卓为非君也。惠公之同恶相戕，不可以为克矜，为书曰“杀其大夫”，以明晋侯之既以大夫酬克，则不足以讨克，而非谓克之犹可贳也。祸乱相仍之国，杀之而不戢，各正其名，各服其辜，而不相蒙，当其事者为之主，则狱有所归而得所惩，以是为权衡而铢两交得。故曰：非圣人莫能修《春秋》！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "九",
        "章节名": "春秋家说·僖公三十一论九",
        "text": "末者，本之所生，非本之所必有也。故曰：物有本末。非有末而无本，亦非有本而即有末，互相为有而各有其有也。互相有，故未当有末，则治其本，本治而末从；各有其有，故当既有末，尤严其末，末之善败尤甚于本也。有种树者于此，勤壅共根，数加灌焉，而日剪其茎叶，以为无足理也，则岂复有本哉？《春秋》书“晋侯杀其世子申生”，本治也；书“里克弑其君之子奚齐”“弑其君卓”，末治也。治晋侯者，一治而无可再施之治矣。迨奚齐、卓子之弑，犹追源而罪晋侯，以贷里克。是则墨胎乱次，伯夷可以弗逃；蒯瞆不孝，卫辄可以称兵矣。晋侯之杀世嫡，不父不君，责其无人之心可也。而必其有里克之弑，以为不爽之报，然则里克者，天其假以致罚于献公乎，里克奉天诛而可弗咎矣。是孔子可假阳虎以杀季斯，亦可假季孙以逐僭八佾、窃两观之鲁君。权倒于下，不极乎大乱而不止，是故君子之已乱而敕刑也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "九",
        "章节名": "春秋家说·僖公三十一论九",
        "text": "当其本之已凋，则急救其末以息乱，而渐向于治。若其惟本是图，本失则莫惩其后，顾奖末之乱以胜本乱之所必有，夫安得尧为君、舜为相，而后施五品之教于天下也哉？尧为君、舜为相，本大治而末从，则又无所事《春秋》之法矣。子曰：“天下有道，某不与易。”此之谓也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "鄙召忽于匹妇，登荀息于三忠，则奚以若是其差邪？荀息以君命奉君，召忽以己意置君也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "息有先君之命。命之不正，君任之，非息之任也。故人道莫大于受命。父子兄弟受命于天，夫妇之合受命于亲，朋友之交受命于道，五品之亲莫不有所受命，一受其命而不可改。臣之戴嗣君也，受命于先君者也，犹天命之为父子，亲命之为夫妇，道命之为朋友也。有所命而受之，则为性。故曰“天命之谓性”。制命之原，理所自出，莫非天矣。非有所命，则己无所受。无所受而以己意置命焉，逆天者也。故人臣之恶，莫大于以己意而置君。以己意而置君，犹以己意而弑君也。以己意而置君，亦将以己意而置父乎？逆天置命，干不祥以徼功，不得则悻悻而死之，匹妇之道矣。故召忽之死拟诸荀息，若萤之与日也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "然则张世杰、陆秀夫之立君，亦无不可乎？曰：命无所受，以道制命，若张、陆者则可矣，外有所甚逼，而内无与争也。无知受戮，小白在莒，纠在鲁，皆可君也；申生见杀，惠文在外，奚齐、卓在内，皆可君也。桓既入，而忽犹挟纠以争，与奚齐、卓之固奉弥留之命，于是而别。子纠死，惠文不返，而齐、晋不患无君。外无压境之敌，内无必亡之恐，为人臣者，守正以奉君，固一以命为准。均之无命，则长幼序焉。张、陆行权而召忽废正，不得以例相求矣。制臣子之命者君也。必不可得于君父则制之者，道也。道原于天，君命之宜共者道，道即天也。知君命之符于天，可与通性命之实矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "审别于义以叙伦，则外不失物，内不失己。里克、宋襄不知此，故交陷于恶。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "人伦之叙，莫大于受命。臣受命于君，朋友受命于道。受命于道，不相为命矣。受命于君，则否君之可，弼君之违，伸于命之未受，而屈于既受。既受，则不可贰君，命即道矣。故荀息戴不正而列于三忠，而里克当弑君之辟。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "奚齐、卓，夺嫡者也。公子昭之于无亏，嫌于立而未有属者也。乃晋献之命可伸于荀息，命之不正，咎在命而不在受命者也。齐桓之命不可伸于宋襄，朋友之义，美则成之，恶则违之，其生也忠告之，其没也革正之，可正而不正，则立非所立，咎在宋襄而不在齐桓。《春秋》甚宋之伐齐、闵齐受伐而予救者，以悼齐桓之无友谊也。里克以朋友之道加之于君，斯以坐无上之辟为已僭矣；宋襄以君臣之义施之于友，则自处为已贱也。相为友邦，且将继之以主中国，善不弥缝，恶不匡救，戴其乱命，守以不违，殚己之力，敝人之国，穷兵构怨以从之，不已贱乎！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十",
        "章节名": "春秋家说·僖公三十一论十",
        "text": "贼里克而君臣之义明，恶宋襄而朋友之道正。君子之明于人伦，所由异于野人者，惟其别而已矣。故君子乐学夫《春秋》，近而正，远而不御也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十一",
        "章节名": "春秋家说·僖公三十一论十一",
        "text": "德不可以袭，仁不可以市，孟子通论五伯为假之，已甚之词也。假而犹成乎伯，以维系天下，则天下之大、诸侯卿大夫之众，胥无有是非之心矣。孟子固曰：“是非之心，人皆有之。”奚可掩哉？伯者之于德仁，驳也，非尽假也。驳与假之异，得失之由也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十一",
        "章节名": "春秋家说·僖公三十一论十一",
        "text": "齐桓之定御说，而宋戴以两世；定子申，而鲁奉之以终身。宋襄之勤子昭，犹宋、鲁也。孝公定位曾未逾年，而早合于楚，以利宋伯之不成，兵败身伤，犹兴重师以乘其敝，是其施之同而报之异。岂有他哉，德非所得而仁以市也。于此观之，假德不威，假仁不恩。令齐桓而亦若是也，则亦安能久假而不露衅于人邪？",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十一",
        "章节名": "春秋家说·僖公三十一论十一",
        "text": "陈、蔡、楚、郑之会于齐，齐志也。《春秋》不目齐人之会楚，许齐之外宋也。齐侯伐宋围缗，讨其不与于齐之盟也。《春秋》不贬齐侯之爵，以宋之宜于伐也。如宋者，齐孝公倍其德而不以为浇，用楚师而不以为悖，伐其敝而不以为憯。何也？宋惟市齐以责偿而夺之伯，人之德也。苟从桓公之乱命而一如仆妾，细人之仁也。假德者，假仁者细。故陈人请盟之辞曰：“无忘桓公之德。”宋之为惠于齐孝，假而非有，陈且知之，而况于齐乎！故孟子曰：“五伯，假之也。”以加之宋襄，而后无所逃也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十二",
        "章节名": "春秋家说·僖公三十一论十二",
        "text": "盟于齐，齐、楚合也；盟于宋，晋、楚合也。齐、晋合楚而遂丧伯，则合于楚而二国敝矣。且非徒其丧伯也，楚得齐而蔑宋，得晋而窥周，则齐、晋合楚而天下裂矣。故蟊贼《春秋》之天下者，莫甚于合楚。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十二",
        "章节名": "春秋家说·僖公三十一论十二",
        "text": "陈为合楚之词曰：“无忘桓公之德。”宋为合楚之词曰：“弭天下之兵。”为之名者得矣。呜呼！谯周之主降魏，桑维翰之主事辽，秦桧之主讲金，亦孰不依附于义以为之名哉？而姜维覆以逆天蒙讥，景延广覆以生事尸咎，张浚覆以丧师取尤。故成天下之大害，亏君人之大节者，莫剧于佞人。陈穆、郑文、宋向戌之恶不可胜诛矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十二",
        "章节名": "春秋家说·僖公三十一论十二",
        "text": "君子恶佞人而谨祸始。于齐之盟，首陈卑郑；于宋之盟，地以宋焉，当辜而不可辞也。生非义，胡与立？民非君，胡与戴？国非自立，胡与存？隳义则曰贵爱其生，堕国则曰保全其民，依敌以偷安则曰慎保其国。审此三者之为邪说，佞人远矣。《书》曰：“谗说殄行，震惊朕师。”诚畏之也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十三",
        "章节名": "春秋家说·僖公三十一论十三",
        "text": "盟于齐，地以齐，减齐之罪也。齐居其国，楚来受盟，受之也其亦可矣。且齐孝之立也新，诸侯初离，民心犹贰，宋市恩以责偿于代伯，而夺其诸侯，陈以无忘桓公蛊之，而楚佯听命焉，未见受楚之贤于走宋也，故减齐之罪，以专其辟于陈、郑。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十三",
        "章节名": "春秋家说·僖公三十一论十三",
        "text": "盟于宋，减宋之为首恶也。宋无陈、郑之逼，而裂中国之伯统，胡为其减之也？晋之志先见于宋，故向戌得伸其邪说。平公之窳，赵武之偷，六卿之有窃心，息肩于外侮，以专于内蚀，彼向戌者因木之腐而蠹之，非其特为奸也。晋席世伯之势，无所诎于天下，诸国之至宋者，赵武先焉。冒耻宵征，就楚而亟合，则晋不得以宋为罪之委矣。故减宋以甚晋，非谓向戌之邪说降于陈穆也。《春秋》折中以议刑者也，有所减以有所甚，故罚不溢，而恶无幸免。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十四",
        "章节名": "春秋家说·僖公三十一论十四",
        "text": "《春秋》书事实以显善恶，有欲避之而弗使避者，有欲得之而即与之者。执宋公以伐宋，陈、蔡、郑、许、曹之所不敢当也，而《春秋》必使与楚均之，此欲避之而使弗避也。公会诸侯、盟于薄，释宋公，鲁固以得请于楚为己荣，而侈宋公之释为己功，若曰：“宋不能自免，夫五国者不能为之释，而我能释也。”于是《春秋》如其意而系之鲁，此欲得之而即与之者也。五国不敢当执盟主之名，畏楚而不敢辞，其实心若可愍，而偷已甚，非君子之所愍也，则以恶被之。鲁固无释宋之实，诱怵于楚以为楚用，而犹自以为名，偷已甚而尤贱也，则与之以名而益贱矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十四",
        "章节名": "春秋家说·僖公三十一论十四",
        "text": "且夫楚宜申之来也，三尺之童知其无如宋何也。与之盟而执之，谲暴已甚，而威力亦殚矣。杀之则负大责于天下，归之抑无以自诧于诸侯，睨鲁之可为居闲，假乎献捷以授之风旨，得鲁之请，而聊以谢鲁，则宋蹙益剧，楚威益全，而中国之权益替。夫鲁即无能声义以谁何，而称病不行，置宋公于楚以穷其诈，则楚且谢宋之不遑，而宋犹小竞。斯术也，目夷用之于当时，晋人用之于韩之获，于谦用之于土木之狩，彼且以加诸君父而无嫌，况友邦列辟，祸不相延，而义无丧己者乎？臧辰之知岂不逮此？而为尔者得当以媚楚，且卖楚好以动友邦也，施施然曰：“吾会楚于薄以释宋公。”而鲁之耻荡然矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十四",
        "章节名": "春秋家说·僖公三十一论十四",
        "text": "僖之中年，见止于齐，几获于邾，胁从于楚，杀人以苟说于晋，弱莫甚矣。其君臣方枵然自大，饰泮水，广门阙，侈垌牧，张英縢，福其祸而攻其败，以鬻其强，皆斯术焉耳已。故僖公之贤，不如其无贤；臧辰之知，不如其无知。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十五",
        "章节名": "春秋家说·僖公三十一论十五",
        "text": "狂以动于恶，惫以弃夫善，皆君子之所绝。故吴、楚僭号，杞沦夷，情异而罪同，《春秋》两狄之，其科一也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十五",
        "章节名": "春秋家说·僖公三十一论十五",
        "text": "狂以动于恶，不知恶之分际者也；惫而弃夫善，无其善之津梁者也。王者之法，宥不识，赦蠢愚，则何为此而无贷词？不知恶之分际，有冥行者矣，有妄以为的而志之者矣。妄以为的而志之，则知其分际而恶愈不止。故七国自王以裂封建，不终于不知也，而吴、楚之狂实开之先。无其善之津梁，有姑废而待之者矣，有利用其敝而以自利者矣。利用其敝而以自利，则浸有其津梁而亦不为，故赵之胡服骑射，秦之燔书灭礼，非其力不足也，而杞之惫早启其端。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十五",
        "章节名": "春秋家说·僖公三十一论十五",
        "text": "夫不为恶者，不恃知其恶诚不可为而已。勉为善者，非有待于可为，诚必为而已。诚之者，人之道也。人道废，则君子忧。有甚忧者，斯有孔怒。施之大罚而弗之矜，以为非是，而人道莫与立也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十六",
        "章节名": "春秋家说·僖公三十一论十六",
        "text": "王猛、敬王之难，始末具者，鲁与知也。襄王出居于郑，不纪其入者，鲁弗与也。圣人所求乎臣子，不以己为则而因之以为量，不以己所至极而责人以功，故易简而易从，不以非其量之及而被人以罪，则当罪者无可为辞。是故力有所可竭，时有所可为，人有所可望，非是三者，无责耳矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十六",
        "章节名": "春秋家说·僖公三十一论十六",
        "text": "昭公之末，折于楚，屈于吴，辱于晋，制于齐，力之惫也。君失守，国失主，时之穷也。君有国而不能保，臣有君而不能事，人之偷也。王室之乱，与闻其事而无忘，姑亦可矣。来告则书而弗削，不能必有功也。僖公据全盛之国，臣民听令，臧辰执政，亦既知官守之当奔问矣，恝然置天王于汜水之上，臣子之义已绝也。但书天王之出而不存其入，明鲁之绝于周，《春秋》所以绝鲁也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十六",
        "章节名": "春秋家说·僖公三十一论十六",
        "text": "鲁于周为大宗，受夹辅之命。庄公弃惠王以俾之齐，而鲁遂役齐。僖公弃襄王以俾之晋，而鲁遂役晋。遗大义，委大权，蔑大法，自贻之弱，不可植矣。故夫不忠不孝而欲免于人役者，未之有也。具臣亏国而制于宦寺，逆子忘亲而制于悍妻，岂有爽哉！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十七",
        "章节名": "春秋家说·僖公三十一论十七",
        "text": "谲正相背，而用有殊施。用之君父者正，用之寇仇也亦正，可以免咎，亦可以集功。《春秋》之所为与齐桓也，正以免咎，则虽咎而犹非其咎；正以集功，而功有不集，则功或堕或集，因乎时矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十七",
        "章节名": "春秋家说·僖公三十一论十七",
        "text": "齐桓之奉襄王，咎矣，犹非咎也。其收功于楚也，幸其非晋文之时也，而功亦仅矣。用之君父者正，用之寇仇者谲，斯无大咎而有显功，然而古今之能尔者鲜矣。何也？谲正者，相背者也。一游其神知于谲，则肯綮熟而志气捷，复能择其不可施谲者而矫以正，虽强有力者不给。故晋文之谲，用之楚者谲，用之天子者亦谲，功大集而咎卒不免也。虽然，以道制心，则谲无往而可用；以心制道，则用之君父者正，用之寇仇者谲，亦何病哉！且夫晋文之以谲用于楚，而亦何碍正用之于王，然而不能者，非不给也，则亦晋文之迷于制也。晋文即无往不正，而于楚固不容不谲。不容不谲，仅用之楚以救中夏，奚必志气盈捷，肯綮习串，欲罢而不能邪？",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十七",
        "章节名": "春秋家说·僖公三十一论十七",
        "text": "盖晋文之时，非齐桓之时。齐桓可以正治楚，而晋不能矣。桓之与，中国相为信从者三十年，而始有事于楚。晋文遭家不造，仅以存立，立而即有事于楚者，四年焉耳。势不成，威不伸，信不结，上无召廖赐命之宠，下无存三亡国之功，夕与为敌，而旦挟一义，是袭义也，宋襄之所为丧师而辱身也。故晋文之不可以正兵临楚者，时也。乃此以为说，则抑或咎文之欲速成也，胡不师桓之从容而必遽邪？年即迟暮，而创业垂统，强为善以俟子孙，功之成否，惟天所授焉可矣。而抑非也。今之楚，非昔之楚也。桓之起也，八年而楚始一犯郑，又十二年，而楚始再犯郑。兵五加郑，而一未得志。自郑以外，无楚尘也。桓乃防之于事早，虑之于几先，如扑火于未炎，而可不失其度也。齐桓卒，楚强，执盟主，暴中国。东得齐、鲁，北得曹、卫，南得陈、蔡、郑、许，而仅争一宋也。宋下，则无中国矣。乃使晋人俟之三十年之后，待天下之合，而以正兵临之。三川夷，九鼎出，不复有周，而讵有晋哉？故晋文之谲楚以收一战之功，可无咎也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十七",
        "章节名": "春秋家说·僖公三十一论十七",
        "text": "知其无咎，而惟用之宜。则知过此以往，不可加于友邦；循此以上，不可施于君父；谲之用亦何与正而相背哉！何也？中国之于夷狄，歼之而不为不仁，夺之而不为不义，绐之而不为不信。非我类也，不入我伦。川流用殊，亦何碍于大正之施？其不乘此故心，循为熟路以加之于君父，亦明矣。子曰：“晋文公谲而不正。”谲可谅也，不正不可原也。谓其君臣父子夫妇友邦之间，积咎为已至矣。携曹、卫，激得臣，取必一胜以免天下于夷，又何病焉？",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十八",
        "章节名": "春秋家说·僖公三十一论十八",
        "text": "王者修德，伯者修刑。德不厚不足以王，刑不审不足以伯。惟王者无慝，伯者不能无慝者也。不能无慝，而人亦服，刑审故尔。有慝于己，刑人抑不以其罪，则必底于败，宋襄公之于曹、滕是已。晋文公之伐曹、卫，其刑审矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十八",
        "章节名": "春秋家说·僖公三十一论十八",
        "text": "齐伯之衰，宋伯之偾，楚之横，中国之溃，罪莫有甚于二国者也。奚以明其然邪？郑之觐楚，力屈也；齐之盟楚，绐于陈也；陈、蔡、郑、许之从于围宋，楚盛兵北向，径四国而胁与偕行，欲无从而不能也。曹、卫之于楚，幸而得宋以为之蔽，无所毒矣。乃宋为北诸侯蔽，而曹、卫方内溃以应楚，断宋北援，而扼之以必亡。审于刑者，鞠罪之所首坐，非二国之归而孰归邪？《胤征》曰：“胁从罔治。”以势矜也；《梓材》曰：“杀人历人。”以情坐也。曹、卫故历人而不与胁从同科矣。楚惟得二国以为藏匿资给之主，相与知情而为之经干，乃以东不畏齐，西不畏晋，取必于亡宋，而无孤军悬缀之忧。故熊已知不敌，而得臣不为旋师，有恃故也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十八",
        "章节名": "春秋家说·僖公三十一论十八",
        "text": "始自宋襄之围曹也，威不伸而但取怨。故盂之会，曹实构楚以逞其怨。坛坫之上，挟驵戾以干群侯而无忌者，此曹与楚之成言也。卫侯郑之不揣也，薄收于莒、鲁，而遽兴怨于齐，自顾非敌，而倚楚以亢，故先保楚以残宋，宋亡则楚兵夕移于齐，此卫与楚之成谋也。曹利报宋，卫利报齐，楚利吞宋，而东惧齐、西惧晋。曹者，齐援宋之西道也；卫者，晋援宋之东道也。则使曹制齐，卫阻晋，乃以悬军蹙宋而无忧。曹利亡宋者也，间宋之深，而护楚之已勤，则不毁曹而宋必亡。卫挟楚嶷立乎宋后，拒晋师之东，离齐、晋之合，以固曹而替宋，则不毁卫而曹不可下，齐不可收。故二国者，溃中国以益楚，裂天下而蔑宗周之魁也。是故得臣所必得者宋，而其为二国请也，则不惜释宋以祈免。逮乎楚师败，楚子还，得臣死，而卫侯且走楚，以为他日之图。是二国以楚为腹心，楚以二国为羽翼，陈、蔡、郑、许，犹其为腹下之毳矣。专曹、卫而释从于围宋之诸侯，是以知晋侯之修刑审也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十八",
        "章节名": "春秋家说·僖公三十一论十八",
        "text": "楚之不偕曹、卫以围宋者，齐用江、黄之故智尔。留曹以塞齐，留卫以塞晋。晋不能改辕于南河，则宋敝于楚久矣。卫之力，鸷于陈、蔡、郑、许者远矣。其心狠，其力鸷，岂若彼四国者为附膻之蚁而易散哉！《春秋》无中事而再言者，再言晋侯，难词也，大词也。难之故弗略之，大之故不以遂事书之。明乎心迹之重轻，以立功罪之准，夫然后可与议天下之大法。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十九",
        "章节名": "春秋家说·僖公三十一论十九",
        "text": "执狠者不可激，垂亡者不可骄，以宋之几亡而得臣之狠也，执曹伯以畀宋，宋受之而不累，受曹伯之俘，而得臣不致死于宋。由斯度之，曹之足以亡宋，而曹毁则宋存，审矣。故《春秋》目言晋侯以显其独断之精，特起变例而书曰“畀”。贱曹伯，如一物之相饷而绝之于人伦之外也。《传》曰“曹伯羸”者，其失言矣。曹羸以力而悍以心，灭天下以得志于宋，靡不为也，居间以制晋、楚之胜负，无所让也。曹伯入宋，而楚不敢凭其威，得臣不敢终其忿，于是而晋侯之力始坚。故所恶于遽者，不审其罪而亟加之酷也。曹峙于宋东，卫峙于宋北，而宋围急；曹伯执，卫侯奔，而宋围解。急夺其所恃，而楚之君臣先不保而斗于穴，则遽者非其暴。所恶于谋者，间天下而乱之也。置曹、卫于腹心，则以疑天下，睽齐、秦，孤宋而导楚以狂。曹伯执，卫侯奔，而中国之乱如纽散而纷皆理，则谋者非其谲。藉其不然，内患未除，归途不夷，东无以收齐，而西梗河北太行之道，将使轻车束马，争死生之命于宋城之下，是荀林父之掬指于邲也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "十九",
        "章节名": "春秋家说·僖公三十一论十九",
        "text": "舍包藏祸心之曹、卫，抑问罪于胁从之陈、蔡、郑、许，既无以伐谋，而示拙于勍敌，亦且深入南国，无齐、宋以相援，申息之师当其前，围宋之旅当其后，曹、卫扼河而绝其归，自亡亡宋以亡天下，在此役矣。说《春秋》者曰：“正其谊不谋其利，明其道不计其功。”亦谓夫义正而害自远，道明而功固不可败也。执一结楚亡宋之匹夫，以伸其罪于宋，谊何有于不正，而与道相背驰乎？夫岂不利而害，无功而败者之，乃得为道谊也？以此为教，功利之士乃以诮道义之适足以亡，是与于不仁之甚，而诈力益昌矣。子曰：“晋文公谲而不正。”非为其制楚者言也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十",
        "章节名": "春秋家说·僖公三十一论二十",
        "text": "义不可以势取，而势逆则义堕；力不可以旁求，而旁挠则力屈。《易》曰：“安其身而后动，定其交而后求。”以成义也。故晋不得齐、秦，则不可与楚战。晋之得秦，固得之矣，若其于齐，交之无素，结之无因，且齐犹是伯国之余，而不相下也。东西悬绝，而曹、卫哽其中，卫尤拥诸侯之戍者，以遏塞其声问，晋即间道以驰一介之命于齐，而齐必弗信，况其鸟道已绝，而肸蚃不通邪？故破卫之塞，而后齐师可下；援齐以坚秦，而后秦人不孤。定其交者，必为之安其身，君子之所尚也。且晋之于齐，交之无素，结之无因。往者葵邱之会，中道回辕，而齐且西怨矣。一旦而收契阔之齐，托以生死之命，夫何以哉？智取力胁，则先逢其怒；词卑币厚，则只召其辱。是故收齐之心以定一旦之交，非去其甚恶而平其深怨，未之动也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十",
        "章节名": "春秋家说·僖公三十一论二十",
        "text": "夫卫者，齐所再造之国也。桓尸未寒，遽倚夫琐琐姻娅之荆蛮，收莒党鲁，无故而兵加齐境，揆情则不仁，度理则不义。齐之仇卫，义所得仇，明王之所不禁也。敛盂之盟，晋方厚结齐以有事于楚，遽纳其蟊贼而强之同歃，此齐、鲁之不能得诸郯、莒者，而新起之晋其能以加诸积盛之齐乎？故责晋以不受卫请，非知势者也。势有逆顺，义有从违。势之所顺，义之所安也。逆情理以受卫，而抑齐之所可仇者，以从其姑息之爱，抑非知义者也。谋莫大于收齐以坚秦，知莫审于却卫以结齐，义莫大于拒逆以抚顺，权莫大于定中国之交以毁夷狄之党。益以知再起晋侯之文以冠伐卫，大晋侯之伐也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十一",
        "章节名": "春秋家说·僖公三十一论二十一",
        "text": "《春秋》有一国之辞，有天下之辞。因鲁史以立文，故有一国之辞。其事则齐桓、晋文；桓、文之事，天下之事也，而《春秋》以立天子之事，故有天下之辞。一国之辞，殊鲁于他国，以伸尊亲，则其辞隐。天下之辞，立天子之义，任齐、晋之功，则鲁与听治，而其辞无隐。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十一",
        "章节名": "春秋家说·僖公三十一论二十一",
        "text": "隐、桓、闵之见弑，哀姜之受讨，叔牙、庆父之服刑，内地之失，君行之辱，一国之祸福善败也，可以伸其尊亲者也，故讳。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十一",
        "章节名": "春秋家说·僖公三十一论二十一",
        "text": "乾时之战，以败齐桓之伯者也；公子买戍卫，以尼晋文之伯者也。鲁受其祸，则福以天下；鲁当其败，则善在天下，不可伸其尊亲以废天下之事者也，故不讳。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十一",
        "章节名": "春秋家说·僖公三十一论二十一",
        "text": "乾时之书“师败绩”，外词也，大齐败鲁之功也。公子买之书“不卒戍”，幸词也，幸买之不卒戍以成晋功而甚其刺也。鲁之戍卫，非徒为卫戍也，受命于楚，扼晋于河山之间，以坐取宋，而移祸于齐也。买卒戍，则晋人出山之师，非失据以授楚禽于宋，则朒缩西返而事不成矣。晋师不出，宋围不解，齐且为虢，鲁，卫且为虞，周失东国而坐毙于楚。则买戍不卒，瘳鲁愚，堕卫恶，散楚交，释宋困，成晋功，安百余年之天下，以免民于左衽，其祸福善败之枢机亦大矣。故曰：《春秋》天子之事，非徒鲁史也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十二",
        "章节名": "春秋家说·僖公三十一论二十二",
        "text": "仁非博爱之谓也。微言绝，大义隐，以博爱言仁，而儒乱于墨。墨氏之仁，妇姑之仁也，于是而宋钘、惠施之徒，衒之而为止攻善救之说，以狐媚愚氓而益其乱。说《春秋》者曰：凡书救者，未有不善之也。安得此墨之诐辞而亟称之哉！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十二",
        "章节名": "春秋家说·僖公三十一论二十二",
        "text": "夫救之与攻，有异名，无异实。党其所同，则伐其所异，得失因乎曲直，而不系乎主客也。故论救者之曲直，以所救者为案；论所救者之善恶，以救之者为证，夫然后义立而仁不妄。置所救者之曲直而俱谓宜救，是救曲之贤于攻曲也。譬诸畜牛捍虎，虎惫而挝牛以全虎，有人之心者所不为也。置救者之善恶而但得救之即荣，是许恶人之怙恶为党也。譬诸父笞其子，悍隶夺杖以击其父，而以庆子之得助，有人之心者所不许也。无人之心，不仁之尤者也。故以兵救曲，罪坐救者；见救于恶，罪坐所救。无妄救，斯无妄攻，君子之仁所由异于墨、释也。《春秋》书晋侯伐卫，楚人救卫，而卫党楚以病中国之罪定矣，卫罪定，而晋侯之伐不亦宜乎？爰旌目拒盗食以殒命，石敬瑭怙契丹以篡唐，观其所与为徒者，而贞士恶人之辨悬绝于天壤。故曰：“惟仁者能好人能恶人。”为不仁者之所好，视诸仁者之所恶而尤恶也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十三",
        "章节名": "春秋家说·僖公三十一论二十三",
        "text": "权衡之设，可以审大，可以审小，可以程重，可以程轻。物之贵贱，人之知愚，蔑不用也。以等一切，以度一物，蔑不准也。今有权衡于此，钧石用之而效，铢累用之而差，以程金玉则审，以程蒯枲则迷，用于君子则底于平，用于小人则任其紊，无为贵此权衡矣。王通曰：“《春秋》，王道之权衡。”谓此焉耳。以程天下而准，以程一国而准，以程万世而有通义，以程一时而有适用，中国贤主以开其大治，夷狄小人以救其凶危，大而不疏，互成而不相悖，无意无必，无因无我。仁之溥，义之贞也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十三",
        "章节名": "春秋家说·僖公三十一论二十三",
        "text": "《春秋》之于楚，贬之无余，而进之不遽，立天下之权衡也。其杀得臣、宜申、公子侧也，与中国同辞而无异，精一事之权衡也。为天下言，则楚君之淫刑，楚臣之自毙，中国之幸也。为楚言，则君臣之道丧，刑杀之法淫，亦人道之忧也。夷狄之势屈而中国之利兴，此不待权衡而审也。既为君臣，则不可以无道，既有刑杀，则不可无法，虽在夷狄无能掩也。此非权衡而莫审也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十三",
        "章节名": "春秋家说·僖公三十一论二十三",
        "text": "且夫君子之待恶人，中国之待夷狄，恃我之贞胜而不恃彼之召亡，则权重于己而无侥幸之心。业已为恶人而又加之暴，业已为夷狄而又益之乱，则彝伦益，涂炭益甚，生人之祸益烈。固君子之所重悯也。悯之重，则姑从其末，就一事而程其失，救已甚之祸以仁天下，而不悖于古今之通义。子曰：“可与立，未可与权。”非精义者，其孰能与于斯！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十四",
        "章节名": "春秋家说·僖公三十一论二十四",
        "text": "治治人者，贤人之业；治乱人者，圣人之德。惟圣人洗心而退藏于密，然后以治乱人而皆得其理。藏密者，非隐而不示之谓也，谓夫致而不疏也。所谓致而不疏者，非繁苛也，不以一心之梗概，统好恶而专之一也。故曰无意无必，无固无我，洗心之效也。卫之君臣兄弟，无一而非乱人也。乱之所自生，则卫侯当之。结昏非类，以逞怨于齐而毙宋，毁中国以崇楚，厄晋伯之成而疾视宗周之裂。事圮国危，且犹走楚以图复逞。如是者，伐之而非暴，执之而非虐，废之而国固非其国，或代之而代者宜若无罪矣。故贤人之莅此，则必举祸本以蔽罪于卫侯。罪蔽于卫侯，而叔武、元咺之罪以释。武、咺之罪释，而许弟以夺兄，假臣以讼君，方治其乱而益之乱，不如其无治也。此无他，以一心之梗概，统好恶而专之一也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十四",
        "章节名": "春秋家说·僖公三十一论二十四",
        "text": "乃《春秋》之法则不然。伸其法于本，不废其治于末。曲者之固曲也，不废夫曲者之自有直也。故君薨而嗣君称子，不忍死其君而遽代之文也。君存而立者称子，系之死君之词，以其有死君之心。践土之盟子叔武，所以治叔武之忍也。卫侯杀叔武不见于《经》，听卫侯之治叔武也。君失国，介弟冢子摄，不泯其社稷，而经营以复君，义也。故献帝夺而昭烈兴，晋愍俘而元帝绍，宋钦虏而高宗继，则宗社由之以不泯。惠公获而子圉贰，宋襄执而目夷守，裕陵狩而景泰嗣，则故君因之以复归。盖代其立者乘于不得已，而誓不与所仇者相比以安其位，则可以自献于出君而无嫌。叔武之受盟于晋，列诸载书也，踵鲁申而冠蔡甲午之上，俨然不复有卫侯矣。无卫侯而与晋歃，比于晋以锢卫侯，叔之心成乎篡而希冀其兄之不返，岂犹夫目夷、子圉之心哉？以成乎篡，非社稷之为忧也，希冀其君兄之不返而人理绝矣。卫侯即获罪于天下，抑岂宜得此于叔武乎？",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十四",
        "章节名": "春秋家说·僖公三十一论二十四",
        "text": "立天下之大纲，则绌卫侯以表华夷之防；救一国之民彝，则伸卫侯以正攘窃之法。洗一成之好恶，因变而各法之，则已乱而不益乱。本末相扶，屈伸相济，大无夺小，义不妨恩，施之天下而准，施之一国而准，曲成万物而不遗。呜呼！此《春秋》之所以藏于密也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十五",
        "章节名": "春秋家说·僖公三十一论二十五",
        "text": "君子之治恶也，穷其恶；其抑诈也，弗穷其诈。故君子之道大矣。道之大者，治之蕲乎治，抑之蕲乎止，不一以得情为喜也。乱臣贼子，恶无所惮，《春秋》目言其恶以穷之，大勇之无挠也。晋文公怀谲诈以事周，《春秋》略其诈而不穷，大知之不眩也。乳虎狂兕之奔，非大声疾呼以警众，则莫之或治；蜂虿之怀毒，过乎前而如弗有，则一与蝶蚓均也，无能螫矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十五",
        "章节名": "春秋家说·僖公三十一论二十五",
        "text": "故《春秋》纪践土之盟，如诸侯之自盟；温之会，如诸侯之自会，无殊乎《春秋》诸侯之屡相约也。公觐于王所，如王之偶至其所，不言其自来。王狩于河阳，如王之自狩，不言其所事，无殊乎盛世王者之自为巡省也。于是乎晋文之谲，犹蠕动之营于幽壤，而人固可弗之察矣。夫晋之召王，谋之秘，出之力，甚矣。乃王之替，非以是替也。晋即不召王，而襄固为寄位之王也。晋伯之成，非以召王而成也。大者终不能以改步，小者诸侯固已蚁附，即弗召王，而晋已伯矣。故晋文之谲，入于君子之心目，犹蝶蚓然，无能为螫也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十五",
        "章节名": "春秋家说·僖公三十一论二十五",
        "text": "故君子之道大矣，而小人之术陋矣。曹操之破袁绍，非取给于汉献之虚名；宇文泰之挫高欢，非凭藉乎拓跋之余焰。无文王服侍之诚，而阳尊之，阴胁之，多其术以摇荡天下者，皆徒尔也。徒尔者，君子如无闻焉，如无见焉，岂屑屑然与竞妇姑之智，而矜钩距之得情哉！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十六",
        "章节名": "春秋家说·僖公三十一论二十六",
        "text": "恶之尤者，则目言之：王之杀佞夫，郑之克段，晋之杀申生，宋之杀痤是也。卫侯杀武，削而不书，故知许卫侯之杀也。许卫侯之杀武，不许郑伯之克段，段未篡也。未成乎篡，可以全恩；已成乎篡，可以伸义。故兄弟父子之间，莫大于先造逆节，而罪坐为主矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十六",
        "章节名": "春秋家说·僖公三十一论二十六",
        "text": "段之逼，武之篡，皆有挟焉，而所挟者别。段挟母以逼兄，母之志可伸者也，而寤生为忍；武挟晋以篡君，晋之志不可厌者也，而叔武为贼，允矣。叔武惩卫侯之失，摄国以守，下晋以请复其君，正也。惧宗社之亡，立乎其位，亢晋而仇之，犹之可也。挟好于晋，受晋命以位，幸兄之不返而窃国焉，人理灭矣。且卫侯之失国，亦谋国之不臧，而非若太康之从欲，厉王之播虐也。外得罪于伯国，而内无大咎于先君，其君若臣，共谋一国，而托之不固，谋之既败，专委罪于一人，为臣子者，方卖主外市，挟仇敌以夺其位，叔之逆百于段，而奸倍于象。虽有仁人，不能为之庇矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十六",
        "章节名": "春秋家说·僖公三十一论二十六",
        "text": "藉舜之处此也，则如之何？曰：缓追逸贼，亲亲之道正，于此焉宜矣。不取杀弟之恶，加之不能如舜之卫侯，无求备也。义重于讨贼，故于讨之者无求备焉。《春秋》成而乱臣贼子惧，惧此以夫！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十七",
        "章节名": "春秋家说·僖公三十一论二十七",
        "text": "武称子而没其杀，武当罪也；瑕称公子而目其杀，瑕不当罪也。称公子者，瑕之未尝君，审矣。系乎元咺而言及者，咺贵而瑕贱，制在咺而不在瑕，咺累及乎瑕也。瑕不当罪，则卫侯恶矣。以死君之词，称乎生君之代，知武之成乎篡也。然则握发之喜，让国之名，元咺讼君之饰辞，而传者徇之也。瑕附咺后，而不改其公子，知瑕之未立乎其位也。然则元咺立瑕之说，卫侯杀瑕之诬辞，而传者徇之也。卫之君臣，其乱滋深，免于恶者，其惟瑕乎？",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十七",
        "章节名": "春秋家说·僖公三十一论二十七",
        "text": "故无能已乱，姑勿自乱也。无能远害，姑勿徼利也。太上知乱，替治日之权宠以自抑；其次不与于乱，守治日之名位以自安；最下利乱，乘君父之不幸以自幸，上假光复之名，下希拥戴之功，贾复、诸葛亮、刘琨、崔圆之不能免此，而三代以下君臣父子之伦以蚀，况武与喧以挟仇雠以攘君父者乎！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十七",
        "章节名": "春秋家说·僖公三十一论二十七",
        "text": "执义回天，臣主相挽维以图存，上不启君父之怨，下不授乱臣以名者，非有他也，远其利而已矣。屋漏在上，知之在下，稍有低回于利之心，而咎不能辞矣。故令景泰不徇王文之邪说，于谦不受宫保之虚荣，安之以无有乱之心，不浮于所得者以自崇，则死不足以为忧，加之恶名而不足以为辱。《大过》之上曰：“灭顶之凶，不可咎也。”公子瑕之死见哀于《春秋》，卫侯虽欲被之恶名，不可得已。惜哉于谦之不讲于此也！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十八",
        "章节名": "春秋家说·僖公三十一论二十八",
        "text": "细人以好恶从欲，诐人以好恶从气，独行之士以好恶从志，君子以好恶从道。从道者，不因恶此而好彼，不因恶而奖恶人以同恶。故卫侯之即楚，非见逐而以奔书，绝之于卫也。绝卫侯于卫，武疑于可君矣，而称子以甚之，则尤不许武之立也。卫侯之复归而名，重绝其挟楚也。挟楚则重绝之，援晋者疑无罪矣，元咺归，亦以自晋书而绝之，尤不许咺之挟晋以亢君也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十八",
        "章节名": "春秋家说·僖公三十一论二十八",
        "text": "咺挟晋以亢君，受不臣之诛矣，则疑可许卫侯之杀咺矣。而咺之杀称大夫，不与栾盈同科，故不许卫侯之杀咺也。夫然，故足以立好恶之权衡，而彝伦皆叙，不许国君以即夷，不许臣子以干君，不许其弟之忍于其兄，不许其君之不自反而淫刑以逞。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十八",
        "章节名": "春秋家说·僖公三十一论二十八",
        "text": "乱人可怒而有弗怒，自我治之，而不听其相为治，惟其道焉耳。道斯平，平斯至，至斯不滞。不滞斯不测，不测之谓神。故天下莫神于道，循理而不矜志也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十九",
        "章节名": "春秋家说·僖公三十一论二十九",
        "text": "动以正者，失而弗失；非无失也，失而有不失者，固无丧也。动以不正者，得而失之，其得也捷，而其失也烈矣。齐之用江、黄，无成于楚，失也。用而不用，则失之于楚，而无丧于江、黄，江、黄不与齐为功，亦无能挟去留以制齐也。晋之用秦，一战胜楚，得也。用之楚也得，而用之郑也失，其得也佹得之，其失也永畏之矣。故晋遂自是而终有秦难。夫以介在戎狄之国，俗悍兵强，君好阴谋，士夸战绩，吾之废兴，方视彼之德怨。而可挟以周旋，屡逞而无忌者乎？以必不可保之秦，岂独晋不之察，乃迷复以凶，十年不反，则惟贪于权利之心莫之辑也。晋文虽谲，灼见而或荧之矣。是何也？动不以正，则非滨乎失以蕲得而不可为功也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十九",
        "章节名": "春秋家说·僖公三十一论二十九",
        "text": "《春秋》书晋人、秦人围郑，而晋数用强秦，履险不戒之失著矣。《履》之彖曰：“履虎尾，不咥人”，刚得中则不咥矣。六三之象曰：“武人为于大君。”悦以近刚，进而不反，授虎以咥，而幸虎之驯，眇之视，跛之履，明穷而行踬矣。且夫郑之不训，无能为晋大患，而右介王都，为秦东道之吭，晋有求于郑，既挟王命、合友邦而谋之，即自以其师加诸其城下，夫亦何惮于志之不得？乃持之已固，必欲大逞于一旦，启秦东窥之径以从其欲，则郑失险，周失防，山东失势，而晋之所控扶以成其伯者，皆授诸秦人之手，不三年而秦且谋并郑以东矣；向无先轸之致死以救其溃，则包三川，腹周室，以东制淮、岱者，不待甘茂宜阳之役也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "二十九",
        "章节名": "春秋家说·僖公三十一论二十九",
        "text": "是故工于利者利必去之；重用人者人必图之；毁其防者防终不可立也。虞之以亡于晋，而晋复用之，岂其谲不足以及此哉！故善制胜者不以谋，谋不恤险，危道也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十",
        "章节名": "春秋家说·僖公三十一论三十",
        "text": "受伐而盟，有乞盟之耻；伐人而盟之，乞盟者耻，而盟者竞矣。卫人侵狄，因以盟狄，于是乎终春秋之世而卫无狄患，盟不地于狄也。于狄，而卫耻免矣，我以知《春秋》之许卫也。乘人之乱，师临其境，胁以与讲，谖谋也；谖谋而许之，狄之于我非类也，而又被其毒以几亡，若此者而弗谖之，是宋襄公之于楚矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十",
        "章节名": "春秋家说·僖公三十一论三十",
        "text": "故中国之于狄，胁之不为不忠，乘之不为不义，迫以凌之不为不仁，狄之于禽无几也。伏羲氏作为网罟，以佃以渔，盖取诸《离》。离，明也，明于其义，是故可掩可杀，可诱可乘，以致养于人而远人害。岂与夫释氏之冥行，有所忍辱，无辱不忍，有所护生，无生不护者哉！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十",
        "章节名": "春秋家说·僖公三十一论三十",
        "text": "卫见围于狄，迁以避之，方易岁而天夺狄衷，以有内乱，可以有胁而弗之胁，姑且待而卫又制于狄矣，他日且求城下之盟而不得，乘而盟之，惟其速而已矣。然则胡不卒殄狄，而犹许之盟？卫未可以得志于狄也。新造之都，人无宁志，内婴晋难，力屈外图。间其难以息难，卫之所得于狄者止此矣。可得于狄者止此，犹侵而旋盟之，靖百年之乱于一举，其视寇准澶渊之歃为功大矣，而曾何浑瑊、平凉之足忧。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十一",
        "章节名": "春秋家说·僖公三十一论三十一",
        "text": "谷梁子曰：“秦之为狄，自殽之战始也。”君子之道，不以一眚绝一人，不以一人累一国。狄之为狄非其一行之狄，其所由来者胥狄也；非其君之独狄，臣与民之胥狄也。秦之谋郑，贪而诈，为有狄心。虽然，春秋诸侯之不嗜利启疆、怀谖忘亲者鲜矣。卫毁以施于同姓，而仅名；秦任好以施于交相诈之郑，未成而遽斥以狄。从其一眚，累及终身；治在一人，累乎通国。《春秋》无此法也。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十一",
        "章节名": "春秋家说·僖公三十一论三十一",
        "text": "且夫狄吴、楚者，不仅狄以其恶也。荆之聘，吴之会，善犹狄焉。则因其狄而狄之，非一眚之累，审矣。故《春秋》之法，为宗周存大统焉，为帝王存封建焉，为友邦存疆守焉，为生民存人道焉，危乎其欲固之也，慭乎其惟恐伤之也。秦之利晋丧而蔑其伯图，并郑以启东国，岂徒其贪诈之有狄心哉！是伯之所由成堕，周之所由存亡，封建之所由兴废，世会之所由升降也。藉其得志，则嬴政之祸，早已见于任好矣。内中国，则破中国者狄也。存宗周，则逼宗周者狄也。纪伯事以缀帝王之封建，则与伯为敌以毁伯者狄也。以此狄吴、楚则以此狄秦，其义一也。故曰：秦之为狄，自殽之战始，先此而未尝有图东夏之心也。乃若此者，其君臣之邪谋，而胡以累乎通国邪？秦之俗戎，其来旧矣，安其居，仍其俗，弗延及于中夏，授之初服而不革，聊以绥之也。渐欲并中夏而主之，则固不受化，而且以其俗延及于中夏，君子忧之深矣。",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十一",
        "章节名": "春秋家说·僖公三十一论三十一",
        "text": "夫任好之伯，西戎之伯也。其俗戎，所伯者戎，则其挟以躏入乎中国，役夏之民，乱夏之族，破夏之疆理以施戎政，蔑夏之矩度以从戎习，敛夏之金粟以食戎人，斩五帝三王众建之邦，夷元德显功之裔为编氓，而宠戎人以居其上，皆自此起矣。故吴王则中国化于岛夷，楚王则中国化于南蛮，秦擅天下则中国化于西戎。以其主戎者主天下，而天下戎。故谷梁子曰：“乱人子女之教，无男女之别，秦之为狄，自殽之战始也。”秦狄，而晋之罪不可贳矣。率之伐楚，义也；率之伐郑，以启东国之祸。不得已而始败之，狐偃犹曰“未报其施”。呜呼！此桑维翰所以贻千年之祸，而议者且伸偃以诎轸也。邪说殄行而人纪裂矣，悲夫！",
        "level": 3
    },
    {
        "书名": "春秋家说",
        "年号名": "僖公三十一论",
        "序号": "三十一",
        "章节名": "春秋家说·僖公三十一论三十一",
        "text": "《春秋家说》卷一下终",
        "level": 3
    },
    {
        "书名": "春秋家说",
        "年号名": "文公十九论",
        "序号": "一",
        "章节名": "春秋家说·文公十九论一",
        "text": "通《春秋》之文以知其义，常事之大者，以笔为贬，则削者之无讥可知也；以削为贬，则笔者之无讥可知也。昏祀蒐狩，失正则书，故知不书者之得正。公即位，有故则不书，故知书者之得正。“元年春王正月公即位”，正也；所以正者，周道然也。“百官总己以听于冢宰”，殷礼也，殷尚质，质从乎情；周尚文，文从乎理。然而质有废文，文无废质，故曰：“郁郁乎文哉，吾从周。”后世言礼者，有大患焉，患夫议与任者各挟所值而不相成也。议者不值乎任，推情以求至，而不知情之固有其理；任者迫于所值，审理而未得其安，乃不知理之不远乎情。故崇殷礼者，挟总己之说，责嗣子以其情，将欲使旷年无君，开奸邪以窥大位，曰：必尔以终三年之爱，而后人子之情至。乃以议之，则无与瑕之而固不可行矣。于是任者乘其所不可以非之，曰：三年之丧，非今之能行者也。夫然，而挟天位之重以为名，便人欲之私以为实，将遂税衰麻，弛遏密，锦衣玉食，轩县佾舞，若非是而旷天工者然。呜呼，此礼之所以自亡，不相为成者贼之也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "一",
        "章节名": "春秋家说·文公十九论一",
        "text": "疏衰之服，粥之食，自庶人达于天子，礼也。逾年改元，冕服以告庙临群臣，小事从其司，大事决于丧次，礼也。逾年即位，从其文而不废质；服丧三年，从其质而不害文。故殷之质未备乎周之文，而从周之文不废殷之质，则挟天位之重以为名，便人欲之私以为实者，其邪说不得立矣。食旨不甘故弗食，闻乐不乐故勿闻，居处不安故勿居，君子之居丧，若是焉耳矣。天之所命，亲之所畀，臣民之所待，以制其乱，以保其危，战战栗栗，无疆惟恤，夫岂食稻衣锦有可乐而生其不忍者比哉！故衰绖可以临，垩室可以议，含痛隐忧而不相为妨，负荷克家而以终乃事。若此者，亦既与丧纪相成而不悖矣，则何疑邪？",
        "level": 3
    },
    {
        "书名": "春秋家说",
        "年号名": "文公十九论",
        "序号": "一",
        "章节名": "春秋家说·文公十九论一",
        "text": "或有疑者，即位之冕焉尔。夫疏衰之三年，固不可斯须去也。《礼》有兄弟之丧，则服其服而哭之，反次而后反服，是伸之斯须而不废其庸哀，文之所以不害质也。即先君之位，承先君之国，以终始先君之大事，其视兄弟之丧不尤重乎？伸斯须之冕以共天命，亦何疑邪？故孟子之所告，滕文公之所行，尽之矣。服食达于庶人，命戒废于在殡，周之道，春秋之法，如是焉耳。孔子曰：“古之人皆然。”周不尔也。周不尔，而子从周弗从殷矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "二",
        "章节名": "春秋家说·文公十九论二",
        "text": "非其所保而有获，苟不审乎进退之则、去就之正，为乱而已矣。卫自灭邢而其志张，成公用之终始以与晋为难，身屡辱，国滨亡，杀其冢卿而仅得免。《春秋》书晋侯伐卫，卫人伐晋，其忿不思难、难不悔祸之咎，未之掩矣。卫之不能敌晋，势也，君子非奖势者也；卫之不得亢晋，义也，君子不奖非义者也。伐而相报，亢如其敌，君子斯以咎卫而奖晋矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "二",
        "章节名": "春秋家说·文公十九论二",
        "text": "三代之有伯，犹后世之有党也。有伯而天子下替，有党而公论下移。故伯之与党，治世之所谓害也。然夏之昆吾，商之彭、韦，周之齐、晋，终以救三代之崩亡，汉之李、杜，唐之裴、李，元佑之洛、蜀，万历之东林，终以存士民之纲纪。伯竭其力，党竭其死，仅与天下争，而匪人者恒起而败之，故君子恶之深焉。",
        "level": 3
    },
    {
        "书名": "春秋家说",
        "年号名": "文公十九论",
        "序号": "二",
        "章节名": "春秋家说·文公十九论二",
        "text": "暴秦不欲天下之有伯，乃重削子弟大臣之权而独操之，是以匹夫称兵而天子束手，则是以操之者散之也。元不欲使臣下之有党，乃任文法，斥议论，废台谏以束之，是以百官互蔽，而天下蒙毒，则是以束之者弛之也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "二",
        "章节名": "春秋家说·文公十九论二",
        "text": "孟子曰：“其事则齐桓、晋文。”然则亢桓、文而敌之以败其事者，君子之所恶，审矣。君子之以奖伯而伸党人也，治衰世之大义也，岂但其势然乎哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "三",
        "章节名": "春秋家说·文公十九论三",
        "text": "幸人之陷于恶，以为之名而制之，小人以之间君子，小人之恒也。幸小人之稔于恶，以操其憝而利所欲，则君子行而小人心矣。且夫所恶于夷狄者，唯其嗜利灭义，安忍贼仁，禽行兽斗，而不知君父耳。故夫夷狄之未若此也，君子犹将恶之，为其足以为此而不难也。乃既已成于大憝矣，则君子之怵惕奋怒，思以伸天之所必讨，岂曰壅恶已盈而利在我哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "三",
        "章节名": "春秋家说·文公十九论三",
        "text": "《春秋》书楚商臣之弑，与蔡般之弑，固无异词，无异治也。斯以为仁之诚，义之充，恃君子之道以正天下，而无有幸也。恃我之仁，而不恃彼之贼仁；恃我之义，而不恃彼之灭义。仁之诚，义之充，则夫贼仁灭义之介乎前，如大川之受秽，疾流而去之，无所留也。如利刃之加物，悉割而剸之，不有择而听其自坏也。知弑父与君之为大憝，痛心疾首，而忍以为幸也乎？",
        "level": 3
    },
    {
        "书名": "春秋家说",
        "年号名": "文公十九论",
        "序号": "三",
        "章节名": "春秋家说·文公十九论三",
        "text": "西北之谋臣不知此义，幸俺答父子祖孙之淫乱，以持其长短，而窃以自安，乐道其丑而惟恐不然。以此谋国，不亡胡待焉？故不知《春秋》之义，虽以救败亡而不给，况其大焉者乎！",
        "level": 3
    },
    {
        "书名": "春秋家说",
        "年号名": "文公十九论",
        "序号": "四",
        "章节名": "春秋家说·文公十九论四",
        "text": "天下无恒治人，无恒乱人，时乎乱者，斯乱之所归也。故君子无恒予人，无恒夺人。乱则夺之，夺其成乎乱也。将欲夺之，则必详之，详其所为乱既已彰著，而后夺之，以斥而不复予。是以《春秋》始详楚，晋文以前，乱在楚也。当文公之代，尤详秦，晋襄以来，乱在秦也。方是时，王室苟安；齐、宋苟睦；楚内溃而力不及中国，陈、郑、蔡、许苟免。收西周之故地，西吞戎，南结楚，以败晋之伯而觊争中国者，秦而已矣。晋襄在位十有三年，而秦、晋之兵争也八，《春秋》举之无遗词，乃以使秦之为乱人，昭著而无所掩。于是而爵晋侯以大之，狄秦以摈之。河曲以后，秦之所有事者不数见于《春秋》，置之于裔夷而弗与治矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "四",
        "章节名": "春秋家说·文公十九论四",
        "text": "秦非恒乱人也。溃晋以溃天下，欲虽未逞，而志已极也。故治乱者因时，惩乱者因治；拨乱世反之正，弗操一恒好恶以有所固必。君子之义，所以周流而不穷。",
        "level": 3
    },
    {
        "书名": "春秋家说",
        "年号名": "文公十九论",
        "序号": "五",
        "章节名": "春秋家说·文公十九论五",
        "text": "《诗》治已乱者也，楚僭王而秦犹未也，故摈楚而录《秦风》。《春秋》治未乱者也，乱未成乎名而已成乎事，乱之归矣，故秦继楚而受诛。《书》议道于朝廷者也，春秋诸侯侈外国，忘内治，而秦有悔过之誓，故《秦誓》与鲁列而踵周。《春秋》勅法于邦国者也，宋、卫、陈、蔡之属，虽有恶适以自敝，不及于天下，而秦祸中于中国，故列国之贬削有平词，而夷秦于吴、越。迨其后《无衣》之赋，秦以却吴全楚，大有事矣，而《春秋》略之，不施褒贬，俾从乎夷狄相攻不志之例，则楚犹内而秦益外矣。《春秋》无恒予夺，《六经》无恒进退，故学者不可以不知权。",
        "level": 3
    },
    {
        "书名": "春秋家说",
        "年号名": "文公十九论",
        "序号": "六",
        "章节名": "春秋家说·文公十九论六",
        "text": "秦定晋文，施及襄，而有千乘。襄之仇秦不遗余力，《春秋》无贬词，不与秦之为惠于晋也。秦不得惠，晋固不得报。故夫以背惠责晋襄者，不足与于《春秋》之旨矣。戴天子，承先君，君一国以屏王室，义不可得而怀惠。怀惠者，小人之舍义趋利，背公而死党者也。况乎狡焉介戎狄，而生其惏冒之心，始以惠饵，终以惠挟，将蔑友邦而替王室者哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "六",
        "章节名": "春秋家说·文公十九论六",
        "text": "臣怀惠则遗其君，子怀惠则后其亲。惠如生我，则人皆父；惠如爵我，则人皆君。君父之惠不逮路人，将路人其君父而莫恤也。故曰：小人怀惠。戕仁贼义，胥此焉成之矣。且夫秦之为惠于晋以收晋也，晋文歆于利，用其所饵，以虐杀子圉而得国。以义言之，秦故晋文之蠹也。若襄公者，废秦之私恩以伸天下之公义，夫岂不可哉！突厥以惠收唐，契丹以惠收晋，堕其饵中而弗受其毙者鲜矣。渭上之师仅救其危，桑维翰之谋不疗其败。悟之速，则徙义而支于已坏；迷之不反，则力为之尽而以自亡。舍日星之大义，顾熠耀之末光，则岂不悲夫！",
        "level": 3
    },
    {
        "书名": "春秋家说",
        "年号名": "文公十九论",
        "序号": "六",
        "章节名": "春秋家说·文公十九论六",
        "text": "使晋襄者顾其援立之恩，上不恤王室，中不恤伯业，下不恤友邦，息殽之师，引彭衙之咎，废取江围邧之役，以惟秦命，其不与童贯、孟珙贪饵以丧天下者几何哉？序四国之连兵，伸伯讨也；爵晋侯之伐秦，显伯功也。《春秋》之所以大晋襄者，涤先君之垢以自免于小人也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "七",
        "章节名": "春秋家说·文公十九论七",
        "text": "礼议自下，成之于上。大事于太庙，跻僖公，成其恶于文公也。恶开于臧辰，而成之于公，不分恶于下也。故有国者，议道莫审乎辨奸。奸者，道之贼也。辨奸之道，以言为类，不以言为质。考其初终，揆其从违，察其所自歆，发其所必护，而奸无所容矣。故夫臧辰之以尊祢蛊文公，非徒然也。辰之所歆，附僖以为功；辰之所护，绌闵以逃罪。盖辰者，庄之末年已执鲁政，般、闵再弑，叔仲再逆，推国之存亡于年少位卑之季友，浮沉于逆乱之廷而不舍其位，则其初终从违之际，不可掩矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "七",
        "章节名": "春秋家说·文公十九论七",
        "text": "乃所附托以自为功者，僖之附伯苟安，传之嗣子，容容多福已耳。故其以伸僖也，非固有爱于僖也。僖未之伸，则闵不得诎；闵不得诎，则闵固辰之君也。闵固辰之君，弑而辰不问，辰不得免于恶矣。惟伸僖以长，则闵若不可以立；闵不可以立，将庆父可弑而辰可弗问，于是乎辰可以为社稷之宗臣而持权于鲁。操此心也，自非文公灼见其奸，殄其邪说，岂夏父之流可以口舌争逆顺者乎？闵弑鲁乱，僖公立以靖国，正也，无待于诎闵而后伸者也。僖立以正，惟无嫌于为闵之臣，故无愧于为鲁之君。辰不使僖为闵之臣，则亦与辰之浮沉于贼者同乎乱，而不足以君鲁。故文公之以大正事亲者，正僖之臣闵，而僖光矣。此之不谋，诎君父以为奸人之渊薮，没其大正而陷之不正，文公之成乎恶也，奚容辞哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "七",
        "章节名": "春秋家说·文公十九论七",
        "text": "呜呼！辰之为言，亦荣亲之说，制人子以必从者也。惟考辰仕鲁之初终以知其所护就，斯情穷而诈见，可不惑矣。故夫奸人者，无一言之可听者也。子曰：“君子不以人废言。”非是之谓也。言加于君父，非非其人者之得言；人党于乱贼，终不复有一言之可听。故《诗》曰：“盗言孔甘，乱是用。”非其言之盗也，盗者之言甘亦盗也。知盗以知言而恶其免夫！",
        "level": 3
    },
    {
        "书名": "春秋家说",
        "年号名": "文公十九论",
        "序号": "八",
        "章节名": "春秋家说·文公十九论八",
        "text": "皇然举六国之师，加之孱弱之沈，大其名曰伐，而目言其溃，以是为不相当之词也，而晋惫矣。《师》之五曰：“长子帅师，弟子舆尸。”长子者，刚大之智也；弟子者，纤轻之慧也。故师尚大智，不贵纤慧。晋之惫，晋之纤为之也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "八",
        "章节名": "春秋家说·文公十九论八",
        "text": "晋之得伯也，以威楚伯也。城濮以后，八年于兹，楚既内有惩心，晋方外有秦忌，襄代文起，未尝一有事于楚，于是而惧其寒也。寒于楚，则将寒于伯，无以答诸侯之望矣。顾欲全师以向楚则不给，分力以摇楚则不能，无已而姑小试其南向之师，加诸易溃之沈，盖自以为慧之得，而不知已纤甚矣。楚探其志而知其无如何也，且效之尤而资以相报也，不旋踵而姑用之江，江已灭而再用之六。卒之沈不益晋，而江、六益楚，则得失利败之多寡，不相偿而反负矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "八",
        "章节名": "春秋家说·文公十九论八",
        "text": "晋之有秦难，楚之有内乱，无以相及，均也。无以相及而姑试之弱小者，又均也。乃其得失多寡利败之不均也如此，岂徒远攻近取之势有便不便哉，纤慧之为用，利于小人而不利于君子，利于夷狄而不利于中国，其来旧矣。巧者，无义之可尊而姑尊者也。有义可尊，舍义而尊巧，开巧窦以延夷狄小人之入，则黠诈贪没之尤便，其不相敌也，岂有幸哉！《诗》云：“毋教猱升木。”教之而不如猱之捷，固矣！家氏曰：“伯者当伸大义于天下，以讨商臣之罪。”故正兵以讨商臣，上也；畏掣于秦而姑置焉，次也。伐之不足以为威，溃之不足以为胜，慧益纤而势益失，莫善其终矣！",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "商臣之罪，晋在所当讨乎？曰：此非一切之词所可制也，故曰可与立未可与权。天理者不息，不息故密，其惟纯粹以精，退藏不忒，而吉凶善败亦于此乎受度。若夫一切之词，立一义以该一切，可与否尽之矣。可与否既各成其端，端各有义，故天下无争仁而有争义。吉凶善败，巧历所不能殚，乃争一废一而不顾其中，皆一切之词之所蔽也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "最下之说曰：夷狄之无父无君，自相蹄龁以终于乱，中国之利，勿问可也。似也，而恻隐之心亡矣。且所恶于夷者，惟其取人之伦而灭之也。所恶于彼者此，而又幸其若此，诚反之心而不亦已傎乎！",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "其次曰：王者不治夷狄。不治则无乎治矣。无乎治，虽弑父与君，而固无治也，又谁与拣其重轻哉？夫不治者，谓要荒之外，声不相问，迹不相及，其兴其丧，非我所知也。周裂土以封楚，授服以爵楚，其与中国，固尝与乎盟会观问之事矣。故不治云者，汉之于冒顿、宋之于完颜雍是已，雍弑亮。而非楚之谓也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "又其次曰：中国所虞者，楚也。楚且有覆载不容之罪，乘其罪而执之，是一举而两义伸也。于是而楚之臣子，内愤大憝，外资义问，从中而应，戮商臣以谢晋，改立君以听命于中国，虽使之削王可也，此因义以成乎利矣。呜呼！惟此之为说，似是而尤非，以蠹王道，莫之或先也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "夫义，一而已矣。大义在我，无所容假，而更假一义以益之，则并所秉之义而俱伪。“立心无恒”“莫益之，或击之”矣。夷之僭王，子之弑父，奉义以治之，致一而已足。故曰“一人行，则得其友”。阴惩其僭，而阳讨其弑，则是僭不足诛而必待其弑也，抑弑不必讨而惟僭者之弑为必讨也？拓跋氏之以胁萧鸾，惟无可秉之义耳。有义可秉，而此之胁，楚之臣子岂不足以察我之情实，而暋焉恣我以得志乎？是故拓跋氏终不能得志于齐，浸文王而用此，亦不能得志于昆夷，而欲望晋之得志于楚也，不亦难哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "汤武之放伐，施之君父而无嫌，志号一焉耳。志一号一，内顾不诚，用诈且不足以有功，而况于用义邪！是故一切之词，遽可其可，遽否其否，不患乎无执。而以处两端之中，歆止歆动，幸以为利，掩以为名，则功必堕，而义先丧，自非可与权者，固不足以与于斯矣。且所谓权者，亦非轶可否之两端，以有其神变也。立者因道，权者因心。立者心合道，权者道从心。心合道则道画心，道从心则心生道。欲心生道，必无往而非道。无往非道，纵广于道，因时以愤盈，是故可亦人之可，而有其必可，否亦人之否，而有其定否。以此而决大疑，诚于发，诚于义，则诚于功。帝王之所以张弛进退，宰天下而无嫌者，此而已矣。今且执大权以决此疑，则商臣之逆，其必讨焉，固也。乃其用以讨者，则非若前之所云讨者也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "义有序。序者，心之伦也。夫楚固非不治者矣，然疴痒之关心，固不能与中国齐也。内之国中，上之王室，下之友邦，晏然无可生其怵惕者，则当时之大愤，固莫急于商臣矣。故宋之于完颜雍，不可讨也：吾君父之仇未报而问彼之君父，则心已先乎熠矣。惟内顾之莫阙也，志暇而义充，楚非不治者也。于是而闻商臣之辜，怒盈于中，诚将其勇，愤于一往，莫之低回，僭王猾夏之罪，留以俟之他日。不幸其乱，不冀其服，致果成刘，得罪人而他无求焉。用斯以往，楚之改君以听命，有陨自天，非所望也。定而复叛，固其所也。揭日月以行，无有阴匿，而或为阳声，则志亦易获。而楚之臣子，不能操我于所挟以相挠。王者之治远人，君子之治乱贼，惟此焉耳矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "九",
        "章节名": "春秋家说·文公十九论九",
        "text": "用斯以往，其未可以望之晋也，明矣。内之国中有急焉，上之王室有急焉，下之友邦有急焉。晋之所急者尤多，而急不在楚。急不在楚，则恻怛愤怒之心不生。义心不生，则义道不生于心。道不生心，则诚不动物而物挠之。心不生，道不立，诚不动，物遽可遽否，徒然托于道以成其欲。幸而止焉，歆而往焉。呜呼！此大同之以纳景丧梁，万历之以救鲜疲国考，曾不如置而弗问之苟免于咎也。行止之几，吉凶之本，无他，心而已矣。心者道之权，德之流行者也。不知天德，不可与言王道。为一切之词者，弗思耳矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十",
        "章节名": "春秋家说·文公十九论十",
        "text": "成风之死，与敬赢同辞。是成风之不得为夫人，与同逆之赢氏同科也。成风不可以为夫人，而庄公固不可以无配食。然则配食乎庄者，舍哀姜其谁邪？",
        "level": 3
    },
    {
        "书名": "春秋家说",
        "年号名": "文公十九论",
        "序号": "十",
        "章节名": "春秋家说·文公十九论十",
        "text": "夫之妻其妻，从乎父之醮之；子之母其母，从乎父之妻之。室家之事嫌于爱，子母之爱嫌于私。尊之以父，而后人别于禽兽。故父之弗妻，子弗敢母，子思所以绝出妻之服也。父之所妻，子弗敢不母，《春秋》所以伸哀姜之尊也。父之所妻，逆不加于父，虽有罪焉，臣子不敢以黜。其可黜者，惟文姜之躬弑，武后之自篡，逆加于父也。逆不加父，虽危国家，陷嗣子，固不可自我而夺父之配。《凯风》之得为仁，仁此焉耳。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十",
        "章节名": "春秋家说·文公十九论十",
        "text": "哀姜之所戕者，子也，僖亦子也，己与所戕者均乎为子，怨其戕兄弟而抒其忿，犹怨其戕己而报以逆也。怨其戕己而夺之以报其怨，德其立己而褒之以报其惠，则是子母之际合离以利，而天伦矣。哀姜以怨黜，成风以惠升。怨惠行而父失其尊，母失其亲。则僖之立以正而成乎悖，与宣之立以逆而怙其乱，又何别焉？利行于天伦，害中乎风化。僖之颂曰：“令妻寿母。”其臣子导谀以胥溺也，久矣。其无忌惮矣！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十一",
        "章节名": "春秋家说·文公十九论十一",
        "text": "成风之僭，文公其可革诸？曰：胡为其不可革邪？既曰“父之所妻，子弗敢不母”矣。父之所母，子敢而不祖妣之，何也？夫母从父，祖妣从祖者也。不以父命废王父之命，非卫之所托也，正谓此也。且孝子以道而事其亲矣，故曰“有子考，无咎”。僖以怨黜哀姜，而以惠升成风，非道之尤者也，匡救之，得矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十一",
        "章节名": "春秋家说·文公十九论十一",
        "text": "孝子以道事其亲，而曰“父之所妻，子弗敢不母”，何也？妻者，夫之所可得而妻，可得而弗妻者也，夫道制也。母者，子之所不可得而弗母，不可得而或母者也，子道顺也。哀姜于庄公存之日未有恶焉，庄公之道所可妻者也；如晋，贾氏而后不可妻，乃可弗母。非成风之固为妾，僖公之道不得母者也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十一",
        "章节名": "春秋家说·文公十九论十一",
        "text": "且庄公之妻姜氏，实也，而名因之，名实合一者也。名从实，夫人之为夫人，义尽此矣。僖公之母风氏，实也，嫡妾之辨，名必异乎实者也。革其名，固不革其实。生而文公养之如僖公之养之，得矣；没而配食于庄公，固不得也。以父之乱名，加诸王父之非实，于是不得为孝子。故《春秋》备录成风，从敬赢之例于文公之代，文与逆矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十二",
        "章节名": "春秋家说·文公十九论十二",
        "text": "《易》曰：“《乾》以易知。”天之知万物也，以易知之，则人之欲知天者，亦必以易知之。况圣人为天下知天，而率天下以共知者乎！古之治历也，十二月而为年，不从岁而从月；因月而立闰，闰立则岁要于大正，而不恤其小差。夫天之运也以岁，其化也以岁。物之生也以岁，其成也以岁。月者，非运化之所周流，生杀之所司存者也。不主岁而主月，则岁固有愆者矣，然而弗恤以从月者，本天以亲民，从其易而已矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十二",
        "章节名": "春秋家说·文公十九论十二",
        "text": "一岁之实三百六十有五，有余分焉，古今之所聚讼而莫之或一者也。令要此三百六十有五及其余分以定岁，其归密矣。密者，不易察也。且又剖此三百六十有五及其余分，以成乎十二中、二十四气，其委尤微矣。微者，尤不易察也。中之相嬗，气之相授，有数而无象，寒暑之化，动植之应，固不齐矣。不齐者，欲察之而无从也。以朔为象，以望为衡，以三旬为仿，五十九日而二月为率，无中气而闰为正，虽纪年之与成岁有小差焉，乃差者不越三岁而复归于合。是故主月置闰，从乎易也。易则天固不越，而民自不迷。易简而天下之理得，于斯至矣。故治历而用其烦难之知者，不足以当于天知也。《书》曰：“天聪明，自我民聪明。”民所易知，天数在焉。故夫求数于归扐之奇，索象于斗柄之指，犹术而非道，况谓天无是月，谓天无是中犹可，谓天无是月妄甚。闰可不告，其灭裂以言天，不亦悖乎！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十三",
        "章节名": "春秋家说·文公十九论十三",
        "text": "秦至于穆、康之世，中国之义已绝，而成乎夷矣。归禭而略其君臣，伐晋而特以号举，盖至是而《春秋》之词缓楚而急秦也。秦方为君子之所急，而况于晋乎？晋之不急，反托以置君。赵盾之所为，操心积虑以成乎逆，惟擅晋之利于己，而不恤天下之忧，恶已憯矣。盾所弗恤，君子不得而为之急。令狐之战，平词以缓秦，所以甚赵盾之心也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十三",
        "章节名": "春秋家说·文公十九论十三",
        "text": "夫秦吞西周之壤，东向以争天下，周之君子赋《黍离》焉，归过于天而无如何也。所难者，晋而已矣。晋捍秦以捍中国，而周托以立命，故曰“周之东迁，晋、郑焉依”，郑捍楚，晋捍秦也。郑弱而非楚敌，故楚以威劫之；晋强而秦不能劫，故秦恒以好诱之。文公之伯，得之楚而失之秦者，唯秦挟援立之饵也。以文公之盛，一受其饵，则终制于秦，以为嗣子忧，而况其后乎！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十三",
        "章节名": "春秋家说·文公十九论十三",
        "text": "夫盾岂弗察，而甘心托国以召侮？盖石敬瑭、赵延寿之心，有他存焉故也。盾以国人不与，而幸不亡，敬瑭、延寿以决计必为，而底于灭。乱臣贼子谋锱铢之利，延天下之毒，贪斯须之权，流天下之祸，罪不胜诛，而惨有余痛，韩厥犹昌言曰“宣孟之忠”，小人滔天之恶有如是夫！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十四",
        "章节名": "春秋家说·文公十九论十四",
        "text": "求《春秋》之例，而以意例之，传《春秋》者之失也。文公之世，盟会不序者三，传《春秋》者各以其意为例，而不相通。安于此，杌陧于彼，屈圣人之旨以从其意，义几成矣，而亦何贵乎一曲之义也？《春秋》之书，文因鲁史，史之所详，有其可略，史之所略，无可复详，岂徒义不可益哉，欲详之而不能也。而一详一略之间，文之纯驳，风会之醇醨，君道臣义之得失，胥此见焉。统之以诸侯而不序，斯其以为文公之世与！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十四",
        "章节名": "春秋家说·文公十九论十四",
        "text": "诸侯者，非鲁所得而诸侯之也。即大夫者，亦非鲁所得而大夫之也。国君之邦交，相接以等，相应以诚，相择以人，相知以素。惟其人以立爱，惟其等以立敬，不敢略也。故惟天子之旅见诸侯，则得以统诸侯。惟天子之临天下，黜陟一定而情无异施，礼无异设，则得以诸侯概诸侯，大夫概大夫。故曰：君不尸小事，臣不专大名。诸侯于其国，君也；于其邻，友也；于天子，臣也。小之不尸，而专其名以自大，弃侯度矣。夫文公之世，鲁亦弱矣，虽其不臣，固未敢有干上改物之心也，而枵然偷自大于其国，概诸侯以诸侯，概大夫以大夫，则亦荒而已矣。君荒于上，臣荒于下，史荒于官，行人荒于职；风会习之，文言传之，言不顺，事不成，而鲁道衰矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十四",
        "章节名": "春秋家说·文公十九论十四",
        "text": "文公之荒以衰也，其来旧也。僖公之季，窃两伯之威，苟免于受兵者，迨是而四十余年。收人之余以自富，假人之力以自强，诬鬼之臧辰，倡士大夫以导谀之习，而上蛊其君，门天子门，宫天子宫，祀天子祀，颂天子颂，且不自知其非天子矣。两世踵荒，狂以通国。以诸侯待诸侯，不辨其尊卑也；以大夫待大夫，不问其贤佞也。不择其友，不宾其人，伛偻于外而傲言于国，史臣亦窃之以为文而成乎荒傲之史。《春秋》承之，固无由以改其妄，则如其文以显之，而荒主，谀臣、诬史之失见矣。故曰：传心之要典也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十四",
        "章节名": "春秋家说·文公十九论十四",
        "text": "呜呼！史因世为升降，而其所系也亦大矣哉！西汉杂而迁谲，东汉褊而固俗，刘宋乱而烨绞，赵宋疲而修弱。上移之，下化之，心生之，文成之，政因之，匪不效焉。况夫诐荡之魏收，际荼乱之元魏乎！又况夫脱脱之处于元世乎！有尊史者存，而史乃立。《春秋》以史为天子之事，盖重之也至矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十五",
        "章节名": "春秋家说·文公十九论十五",
        "text": "诸侯不贡而天子有求，求赙求车，继世而相仍以至也。求车以来，至于文公之中祀，七十余年，诸侯安于不贡，王室亦安其不相贡矣。襄王之崩，毛伯求金，旷世而一举焉，周有挟也。成风死，荣叔归含赗，召伯会葬，周以是挟鲁而望之偿，知必得而后求焉。敖不终使，得臣继往，于是而果如其望矣。呜呼！君天下者之若此，不亡胡待焉！共主之威福，先王之典礼，及于非所及，而仅以责锱铢之报，福殚礼辱。此物亦安足系人心哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十五",
        "章节名": "春秋家说·文公十九论十五",
        "text": "鲁之有丧，天子所加惠者鲜矣。尤重者，仲子、成风之僭，桓公之逆而已。非僭非逆，则诸侯之富，“岂曰无衣”，不必自周而安吉矣。惟僭逆者假王以为荣，则非僭逆者正以不待王而荣。非僭逆者不待王而荣，则王荣之加，适以显僭逆者之有待。于是而僭逆者且欲自躐于非僭非逆之等，亦不待王荣而安吉也。况有待焉，则必有以相偿；未相偿也，则必有以相索。僭逆者且避偿索之劳以掩其辱，故自毛伯之有求，而敬嬴之僭、宣公之逆，亦无藉于王，而固安且吉矣。下无所假于王，王亦不能有求于下，自是以后周无求焉。盖有求而王衰，不能有求而王且均于亡也。命田和、命三晋，只以乞命自延，而不得其斗粟一缕之报。势所必趋，欲不亡得乎！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十六",
        "章节名": "春秋家说·文公十九论十六",
        "text": "河曲之战不言及，《春秋》之视晋如秦也。秦既狄矣，视晋如秦，晋亦狄也。两狄相攻，中国无主，于是而天下裂矣。春秋之始，中国相攻，而莫为主；春秋之终，天下相攻，而亦莫为主。中国相攻而莫为主，王之裂也；天下相攻而莫为主，伯之裂也。天下相裂，咎不在一人，君子有恕词焉。尸中国之伯以主天下而裂之，晋于是不能逭矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十六",
        "章节名": "春秋家说·文公十九论十六",
        "text": "秦之战晋，以天下争也；晋之战秦，非以中国争也。君臣相蠹，自成其私，舍天下之防，徒以恣赵氏废置之慝心，授秦以重轻之柄而开其衅。于是而晋不足以伯，操戈以竞狄，是亦一狄也，而奚辞哉？秦方结楚以病天下，夫亦患衅之未开，则婴不轨之声而不足以逞，乃假以置君定国之权，且将天子秦，而又以私背之，与穴斗焉，天下无所望矣。不竞于秦，固将下楚，徒以力相角也。晋固为天下僇，而何匪狄邪？",
        "level": 3
    },
    {
        "书名": "春秋家说",
        "年号名": "文公十九论",
        "序号": "十六",
        "章节名": "春秋家说·文公十九论十六",
        "text": "故夷狄者，克以惩之，将自宾也；无以惩之，未能逞也。鄙夫怀猥邪之心，举国以与之谋，而后不可弭矣。郭子仪之用回纥，固危道也。杜甫未能知道，而《花门》之诗，有深思焉，其犹贤乎！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十七",
        "章节名": "春秋家说·文公十九论十七",
        "text": "弗克者，欲克之而有所拂也；不肯者，几其肯而莫能得也。晋之失伯于齐，齐之不能争伯于晋，皆一诎于小国而终不伸也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十七",
        "章节名": "春秋家说·文公十九论十七",
        "text": "邾之却晋曰：“齐出貜且长。”貜且之长，岂待其辞而后知哉？乃始曰：“辞顺而弗从，不祥。”故谷梁子曰：“何知之晚也？”邾之却晋也，曰“貜且长”，名也；曰“齐出”，实也。实畏其挟齐，而以名逃于顺。新城之盟，聚列国而谋，所欲克者，畏而弗克，赵盾其犹鼠乎？白书欲窃，得人影而姑返也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十七",
        "章节名": "春秋家说·文公十九论十七",
        "text": "且盾岂惮义不尔克，而忌弗顺之不祥者哉？商人逆则定之，宋鲍逆则又定之，至于熊庶其恶，视郑夷、陈平国蹀血相仍，则直无能问矣。由灵公未弑之前，养天下之恶以相师；迨灵公既弑之后，护天下之逆以相覆。非拂经莫之予，非怀慝莫之亲，非毁冠裂冕莫之助，仅然畏齐，辞捷菑以免挠败。盾之为鼠，人得而制之，而况齐乎！晋师甫返，而商人咆哮以西，固其所矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十七",
        "章节名": "春秋家说·文公十九论十七",
        "text": "盾养其奸，晋丧其伯，曰“弗克纳”者，穷奸人于所沮也。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十八",
        "章节名": "春秋家说·文公十九论十八",
        "text": "齐桓之子六人，而四为诸侯。商人弑君称公子者，著其以公子强也。齐桓初没，四公子盖尝争矣。争而孝公仅立。孝公立，而潘也，元也，商人也，安处齐国，无宋冯秦针之忌。夫岂莫之忌哉？呜呼！以弱教者靡，以强教者悍，意者桓公之以强教其子与？",
        "level": 3
    },
    {
        "书名": "春秋家说",
        "年号名": "文公十九论",
        "序号": "十八",
        "章节名": "春秋家说·文公十九论十八",
        "text": "桓之戍卫，武孟方弱岁，而早从戎事，克以捍狄；则四公子者各有徒众，分处国中，互相制而莫为下，可知已。孝公死，潘杀其子，潘岂不忌商人之且杀舍哉？舍弑，元鄙商人曰“夫己氏”，商人抑岂不忌元之攘臂以仍哉？相忌而莫能制，终待其敝而收之，皆桓之教也。三族赤，而后元世有齐。齐乱亟矣，乱亟而国不危，桓之所以伯，桓之所以仅乎伯也。司马氏乱，而嬴秦促亡，亦此而已矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十九",
        "章节名": "春秋家说·文公十九论十九",
        "text": "子恶之弑，归贼于仲遂者，季氏之辞也。归父欲去三桓以张鲁，季忌而逐之，无以为之罪，而使坐乎弑君，史册徇之，传《春秋》者因之。呜呼，史出私人而国是泯，率然举滔天之恶以授之胁从者使独坐也，悲夫！《绍圣实录》成而司马殆于奸，《三朝要典》出而东林成乎邪。兼举并行，而一忠一逆以紊。论者舍圣人之旨以从乎所诬，奚可哉！",
        "level": 3
    },
    {
        "书名": "春秋家说",
        "年号名": "文公十九论",
        "序号": "十九",
        "章节名": "春秋家说·文公十九论十九",
        "text": "孟子曰：“《春秋》成而乱臣贼子惧。”惟其允也。当坐者出，则贼可免而不忧；不当坐者入，则人可使为贼，而惟规以自免。《春秋》之书曰：“秋，公子遂、叔孙得臣如齐，冬十月，子卒。”辟有所归矣。何归乎？归宣公也。使举上客，而得臣并书，以明夫谋于齐以立接，非遂一人之志也。书其如齐，不著其返，一若遂出而子弑，明夫弑者之非遂也。出姜者，齐昭之以妻鲁而结鲁者也。商人元固忌昭，而因以忌姜矣。舍弑，叔姬出，出姜已无授于齐，而抑齐之贼臣所必惎也。嬴氏探此以蛊齐，齐利污鲁以收鲁。接怀篡逆之邪心，内依母宠，外怙强援，贼杀其嫡兄而攘之，不赦之辜，惟接为允，更谁归哉？公子遂内制于先君之悍妾，怀刃之凶人，而外胁于甚毒之强国，无能有无而不克止其械，负卿职焉，其罪也，虽然，其与偕行之得臣、荐贿之行父均矣。行父蒙忠称，而遂承大罚。以此传《春秋》，不如其无传也。始与得臣并序，继与行父同辞，归父之奔，而犹以礼遣之焉。《春秋》夺季氏之诬，以定宣公之辟，而法定矣。",
        "level": 3
    },
    {
        "书名": "春秋家说",
        "年号名": "文公十九论",
        "序号": "十九",
        "章节名": "春秋家说·文公十九论十九",
        "text": "赵盾实弑，而假之出；遂实不弑，而陷之入。有赵、季之私书，无晋、鲁之公史。《春秋》所为作，非以此哉？“雨雪瀌瀌，见曰消。”正《传》以《经》之谓与！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "一",
        "章节名": "春秋家说·宣公十三论一",
        "text": "君见弑，篡者不在国，则不坐篡者。故宋冯、晋夷吾不坐，而坐华督、里克。篡者在国，则坐篡者，故卫州吁、齐商人、鲁轨与接坐，而公子翚、仲遂、得臣、行父减。《春秋》之于内无达辞，由桓之正月不称王，见杀于齐而以地，知其坐轨以减翚矣。由仲遂、行父、得臣同词，而无首从，知其减三卿以坐接矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "一",
        "章节名": "春秋家说·宣公十三论一",
        "text": "然尤有辨。宣之坐也，减三卿以使宣当罪，而无穷宣之词。桓之坐也，穷讨贼之词以加之，则是桓之罪不啻宣也。君见弑而篡者在国，一也。乘间侥幸以弑且篡者，不穷其辞；处心积虑必篡故弑者，穷其词。呜呼！此《春秋》之法所由异于一切也与！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "一",
        "章节名": "春秋家说·宣公十三论一",
        "text": "夫使乘间侥幸以弑且篡者，同于处心积虑之元憝，犹之可也。乃使处心积虑必篡故弑之元憝，同于乘间侥幸之贼一切受法，则重于彼而此不适重矣，奚可哉？故夫立法以定刑，一切以为严重，将以震天下，而大奸覆以不惧。大奸之惧，惧《春秋》焉耳。是以刑不綦果而綦慎；慎不轻果，所以致果也。减宣而有留词，桓之辜乃以不赦，慎故不可复逃也。一切者惟其不慎，不慎则陷入者有挟以鸣。陷入者有所鸣，而当辜者亦因以鸣。枝叶长，辩驳繁，杀日积而民愈犯。申商之法，怨有余而惧不足，无他，不慎而已矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "二",
        "章节名": "春秋家说·宣公十三论二",
        "text": "放奔，一也。奔者，以自奔为文，不见容于国也；放者，以放之者为主，国不容之也。放之而君弑国危，则藉不放之而祸不成矣。故晋放胥甲父而夷皋弑，蔡放公孙猎而盗杀申。盗之憎主人也，非固憎也。欲盗焉，则可无憎者而憎之也。故赵盾放胥甲父而弑灵，栾书杀胥童而弑厉。甲父窜，先辛走，赵盾之所为莫之禁矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "二",
        "章节名": "春秋家说·宣公十三论二",
        "text": "先胥之存亡，晋公室之盛衰也。先都死而赵氏振，晋权始落。甲父窜，先辛走，而赵氏横；胥童死，厉公弑，而赵乃复兴，晋遂不竞。国之世臣，惟执政者放杀之而无所忌，《春秋》之所为悯晋以甚赵也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "善治《春秋》者，先大义后微言。求诸大义而不得，于是求之于微言；求之大义而得矣，抑舍而求之于微言，则大义蚀，而党人之邪说进。故大义已昭，信圣人焉足矣，党人之言勿庸也。三《传》者，皆习闻见于党人以蚀义者也。故我知赵盾之弑其君，而他无问焉矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "《春秋》书曰：“宋督弑其君与夷，及其大夫孔父。”贼罪正，忠效立矣。宋人之言曰：“殇公立，十年十一战，民弗堪命。孔父为司马，弗能改于其德。”党词也。《春秋》书曰：“晋赵盾弑其君夷皋。”罪人得，大法审矣。晋人之言曰：“晋侯侈，赵宣子为政，骤谏不入，不竞于楚。”又曰：“赵宣子，古之良大夫也，为法受恶。”党词也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "夫二君者，抑岂若楚虔之虐，齐商人之逆，齐光、陈平国、蔡固之禽行哉？彼数君者，且不逭其贼臣之辜，而奚足以为盾逭邪？抑以为盾之未躬之也，则司马昭之当辜，亦未尝躬之也。豢死士以竞勇于廷，穿之所与弑者，固盾之爪牙也。抑或为之说曰：赵盾能讨穿也，司马昭能斩充也，则可免弑君之罪。茅堂胡氏云。然则朱友恭、氏叔琮杀，而朱温免矣。既以手不推刃宽之，而抑以“不竞于楚”为之名，枝词两设，以曲出其罪，情之穷也。两端设词，而党人之奸露矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "以微言伸幽者，得一言而不白之隐白矣，奚事诎于东而又救之于西乎？且党盾者之毁灵也，奸亦易见。灵之立也以襁褓，尸位十四年而见弑，曾未及于弱冠之年也。太甲之狎不顺，成王之信流言，欲遽加之以不君之罪，亦奚不可？而固弗以不君终矣！弹人而观其避，童子之嬉耳。盾执国政，能竞于楚，岂一执弹童子之能制之邪？",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "当灵公襁褓之日，范山已早知北方之可图；迨灵公既弑之后，楚乃疆舒、蓼，问周鼎，而赵盾不能以一矢争及乎？县陈入郑，逼宋灭萧，晋伏处穴中而不敢一问，盾之所以经营者何在？荀林父以其私人而承盾之迹，乃以大衄于邲，而晋几亡，尚得起早夭之灵公于血刃之余，以为盾分过哉？不竞者盾，幸免于负国之诛，而反假为行弑之资，不亦僭乎？",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "灵之立也，非盾心也。盾怨襄，而欲绝其嗣子久矣。盾固与灵不两立也。罢外争以专图之，伏死士以劫持之，盾之刃无日而不俟于灵之脰，所忌者襄夫人之啼耳。夫人逝而刃发，夫岂一晨一夕之故哉！晋人党而为之词，传者习而徇其妄，乃假为仲尼之微言，以蚀《春秋》之大义。呜呼，横议流，人心蛊，而天理之灭久矣！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "三",
        "章节名": "春秋家说·宣公十三论三",
        "text": "华氏世执宋政，故孔父被从昏之名；赵氏遂有晋国，故灵公专不竞之咎。势之所集，势人归之；利之所在，利人荣之。强者为之尽力，辨者为之饰智，党人行其好恶，天下丧其是非！王宗盛于六代，而同逆之导不与含应同诛，乃得并美于谢安。南轩延誉于君子，而不忠之浚，不与桧、均罚，乃得齐名于赵鼎。势利在廷，而国是乱；势利渐于野，而公论亡；势利移于史，而纲常毁矣！况乎以党说传经，托圣言而为乱贼劝哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "四",
        "章节名": "春秋家说·宣公十三论四",
        "text": "礼行于不可继，则必承之以乱。周制诸侯为天子服斩衰，不可继者也。不可继者，非谓夫人之情欲末能胜而遂弗胜也。斩衰之制，居倚庐，昼夜哭，旦夕一溢米，杖而后兴。若此，固不堪以治人事矣。是以嗣天子之处此，总己以听于冢宰。诸侯之服三年，将谁为之听邪？夫臣犹子矣，而嗣王不言，冢宰听之。则夫冢宰者，莅其官，居其处，在事则若未有丧也。侯之谊不笃于冢宰，冢宰听而侯独宅忧，是尊卑疏戚之等杀不立也。故以知诸侯之为天子服斩衰，有其服而已矣，宅忧之制，倚庐之居，溢米之，旦夕之哭，固不与嗣王若也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "四",
        "章节名": "春秋家说·宣公十三论四",
        "text": "乃夫君子之以服服丧也，岂徒其服哉！哀之所至，服以变焉；服之所成，哀以纪焉。以服配哀，质生文也；以哀配服，文行质也。诚信于中而达于外，则起居动静言语谋为，无不准此矣。故服者躬事也，哀者心纪也。起居动静言语谋为，心之绪、躬之实也。襮于躬，弗本于心，感于心，弗改于实，则亦胡贵此菅麻者为哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "四",
        "章节名": "春秋家说·宣公十三论四",
        "text": "不能废事以从心，则不能闲心以从服。事乱之，心渝之，始之于不容已，而继于所可已者亦弗之已，此必然之势也。若水之下，导其流而不能复遏也。故行之未几，而诸侯之淫于礼者，遂并弃其服而不恤。其始曰：受命以君国，固莫非王事，而不可以丧废也。其继曰：以丧食丧居而听一国，力非所堪，无已而居食且无改也。其终曰：夫饮食宴乐之不废，而况于礼崩乐坏之宜恤者乎？于是而天地社稷越绋行事之邪说登矣。呜呼！钟鼓振于县，干羽舞于缀，黼黻假于躬，饮福拜胙相庆于位，哀无复余，而敬不问其所自生，礼之乱也。居然以对天地鬼神而无惭，则何如其早为之节也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "四",
        "章节名": "春秋家说·宣公十三论四",
        "text": "《虞书》曰：“百姓如丧平声。考妣”，圻内百官从嗣君以斩衰终也。“四海遏密八音”，四海诸侯服有杀，而弭乐以终三年也。言乐之遏密，则礼视此矣，谓冠昏宾祭之不行也。但言遏密八音，则服之斩衰，食之粥，居之倚庐，皆不与嗣王众子圻内百官等矣。节之于服食居处，而后可节之于宅忧不言。节之于宅忧不言，而终不纵之于行礼作乐。以是为折中之极也。天理顺，人道宜也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "四",
        "章节名": "春秋家说·宣公十三论四",
        "text": "不可以为乐，则不可以为礼。不可以为礼，则无资以将敬。无资以将敬，则不敢以事神。废郊者，非废天事也，不敢以不备之礼乐事天也。犹夫人之子丧，废宗庙之祭，非废祖事也，不忍以哀毁之余情，施斯须之敬于祖也。若夫臣民卑也，兵刑食货贱也，以哀余之情治之，尊不废卑、贵不废贱之道焉耳。故诸侯之丧天子，惟《虞书》为允。周之旧制，子夏之所传，殆于过矣。“冬十月天王崩。春正月卜郊。”周道之不行于天下久矣。诸侯之慢，盖亦制礼者之失也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "五",
        "章节名": "春秋家说·宣公十三论五",
        "text": "嗣君居忧，听于冢宰，不废事也。诸侯丧天子，弗谅阴，亦不废事也。夫丧有不废之事，非独民事矣。母之忧，不废父之养。孤子当室，执父之丧，不废大父母之养。诸侯居其丧，不废王之贡。民事，卑者也；父、大父母、天子，尊者也。尊者之事有不废，故儒之驳者为之言曰：不以王事废天事。似矣，然而其驳也。何也？养，地道也，阴道也，故主乎爱；祭，天道也，阳道也，故主乎敬。阴阳异发而殊情，故爱之与哀，可同时并致而不相妨。哀，阴用也。其与敬阴阳异用，移乎彼则失乎此矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "五",
        "章节名": "春秋家说·宣公十三论五",
        "text": "郊社之事无养道，惟宗庙为有养道。宗庙之养，荐也，非祭也。自天子达于士，丧不祭而固荐。庶人荐而不祭，丧无废焉，不废养也。爱与哀不相妨，无庸废，故不废，同之推也。哀妨敬而敬为虚，敬妨哀而哀为替。故大哀废敬，异之别也。郊社之事敬而非爱其辍，明矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "五",
        "章节名": "春秋家说·宣公十三论五",
        "text": "敬乃成乎礼，礼乃合乎乐，礼乐之所弗至，敬弗至焉。此有废有不废之道焉，而奚以尊卑贵贱之相夺者言哉？阴阳之异用，夫人之情也固然。达其情而礼达矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "六",
        "章节名": "春秋家说·宣公十三论六",
        "text": "《春秋》书楚子伐陆浑之戎，有内词焉。盖自是而盟辰陵，围郑，灭萧，伐宋，咸内楚也。所恶于楚者，以其僭与？则从乎四夷虽大之列，没其王而子之，足矣。所恶于楚者，以其夷狄之道也，则自召陵以来，通王贡，列会盟，而已为周之侯氏矣。以楚而视中国，楚夷狄也；以楚而视赵盾为政之晋，非独夷狄也；以楚而视陆浑之戎，楚非夷矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "六",
        "章节名": "春秋家说·宣公十三论六",
        "text": "陆浑之戎，居于伊川，淫于洛表，谁实为之？秦、晋迁之也。晋为中国伯，挟周以令天下，偕蚕食西周之秦，揖被发之异类，逼王畿以销周，而楚伐之，楚内矣。于是而楚不独夷，晋不独夏。楚不独夷，可内也；晋不独夏，则移内晋者而内楚，其亦可也。晋用陆浑之戎以间周，戎且用晋以变天下。天下且受变于戎，而先王之礼法已圮。有能伐之者，君子不复问其僭王之罪而不以夷狄相攻之例例之矣。故《春秋》不与楚庄之伯，而于是则若将授之，使与齐伐山戎等。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "六",
        "章节名": "春秋家说·宣公十三论六",
        "text": "楚者，于周为夷狄，非天下万世之夷狄也。陆浑之戎，天下万世之夷狄也。言语嗜欲，居处婚葬，衣服器制，惑蚩蚩之氓以毒天下。流及后世，义阳之蛮，梗宋、齐、梁以掣其北伐。又垂之千年，而毛葫芦之所据，流民之所依，东渐唐、邓，西垂梁、沔，虽号为士大夫者，类皆贪食垢面，戾而不知有君父，罔非陆浑之戎风也！圣人见微知著，内楚以外夷。地之经，人之纪，于此焉定矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "七",
        "章节名": "春秋家说·宣公十三论七",
        "text": "正大义者，其惟权乎。权，轻重之准也。移轻于重，则重者轻；委重于轻，则轻者代重而重者虚矣。《春秋》之法，不舍贼而求贼，弗移轻于重也；不许贼之治贼，无委重于轻也。故曰：可与权者，其惟圣人乎！义正焉耳矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "七",
        "章节名": "春秋家说·宣公十三论七",
        "text": "不舍贼而求贼，则宣公坐弑，仲遂弗受也。不许贼以讨贼，则仲遂虽与闻乎弑，宣不得以贼故薄之也。不成乎贼，斯成乎卿，宣不可得而贼之，鲁故可得而卿之。卒仲遂，翚不卒。讥犹绎，《春秋》之不贼遂而卿之，审矣。于是以知遂之党贼，非敢于贼也。党贼者，行父、得臣之所均，他日委罪焉而遂从重，乃由其委罪而知遂之轻矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "七",
        "章节名": "春秋家说·宣公十三论七",
        "text": "夫果成乎贼者，必有可贼之势。前乎弑而有其势，然后得动其恶；后乎弑而有其势，势益重而以之不拔。华氏之于宋，赵氏之于晋，恶为之掩而恩礼有加焉，势重故也。仲之没也，归父嗣焉，旅榇未返，鲁人遽与裁其恩礼，而宣公听之。归父之不保，于此兆矣。宣不以之为功臣，国人不比数之冢卿，遂如是其孤立，而曾足以弑邪？知遂之不足以弑，则宣实弑主，遂无与分其恶也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "七",
        "章节名": "春秋家说·宣公十三论七",
        "text": "若乃遂之苟从于逆而不足为有无，则见媢于其党，行父。见轻于其君，夫亦有以自致矣。呜呼！萧衍篡成而沈约斥，匡义位定而赵普废，挟觊望之情，为乱臣贼子之所奔走，待其势谢事已，惟恐其死之不速，而帷盖无恩，此《氓》之诗所以咥笑于兄弟而徒自悼也。解缙谪，黄淮囚，顾曰：“练子宁而在，吾将用之。”姝姝嫒媛以从人，抑何为哉？仲遂卒犹绎，而万入焉。非所据而据焉，身必危，有如是夫！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "八",
        "章节名": "春秋家说·宣公十三论八",
        "text": "有语而必死，有不必死而必语；有不必死而必默，有不可默而必语。比干之谏，谏而必死者也。知必死而谏，道在死者也。百里奚之不谏，谏亦未必死也。以不欲语，虽不死而不谏，道在默者也。陈灵公之无道，凶德不如纣；泄冶之言，危词不如比干；则泄冶不必以死为道。不必有死之志，而固然其必谏，如是谏焉而无死者多矣。可以无死，不死可也；因无死而不谏，不可也。孟子曰：“君有过则谏。反复之而不听则去。”泄冶未逮乎反复，犹未有去之道也；待之反复而后去，未逮乎反复而遽死，事之变也。君子尽其常，不恤其变。变之非常者，如食鱼而鲠以死者有矣，固不畏鲠以废鱼也，君子之所废者，鲐而已。纣，鲐也；陈灵，常鱼也。微子废鲐，而泄冶食常鱼，亦何必泄冶之为过哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "八",
        "章节名": "春秋家说·宣公十三论八",
        "text": "子哀之去，因乎昭公，母子之难也。骨肉之疑，尊亲之却，颉颃其辞，以发宫闱之隐，而未有以处焉，则祸足以死而不瘳于国，去之可矣。叔肸之不食禄，君已成乎恶也。正言其贼则必讨，祸再发于天伦而以危社稷，无与闻焉可矣。陈灵无鲁宣不赦之逆，无襄夫人不可解之隐祸。淫昏之咎，旦改之而夕免于败，默而居其国，一容容之懦夫也。悻悻而去之，则春秋之季，足以托足之廷亦鲜矣。接舆、荷蒉惟不忍此，而见谪于圣人。夫生乎乱世之末流者，恶得夫伯禽、卫武以为之君，而以行君臣之义哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "八",
        "章节名": "春秋家说·宣公十三论八",
        "text": "史家据成败贬节义，左氏、司马迁、班固、范晔，率用此道也。故折中于《春秋》而后定。治《春秋》者又从而抑之，将谁正邪？《春秋》之文无可致其褒，则不贬而已足。书《曰》：“陈杀其大夫泄冶。”甚灵公也。甚杀之者之罪，而杀者荣矣。浸欲褒之，抑将何以褒之邪？死谏者，臣职也，特文不可起也。书字者，非常也，吾不知哀与肸之果非名否也。哀、肸名不别见，应即其名。无已，而加之相杀之词。陈侯固君也，不可以伸冶故而紊大伦也。无所施褒，不贬而忠已显矣。称国者，君臣同昏，分恶于宁、行父之流焉耳。以史之诐辞而求经，又恶知圣人之情哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "九",
        "章节名": "春秋家说·宣公十三论九",
        "text": "语曰：“因不失其亲。”亲者，非情亲之谓也。君子之亲，以性以义；野人之亲，以类以伦。所固亲者为其亲亲之道也。因者，因其固然而相因也。夏，楚子、陈侯、郑伯盟于辰陵。冬十月，楚子入陈。明年春，楚子围郑。未浃岁，而戴以主盟者，县其国，入其都，肉袒牵羊而后释。陈、郑之所因，其效可睹矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "九",
        "章节名": "春秋家说·宣公十三论九",
        "text": "非我类者，不入我伦。义所不得合者，性固离也。讨夏氏有词也，然固非辰陵之盟所讲也。入陈而陈不觉矣，移兵以向郑，而郑愈不谋也。其合也如聚沫，其加之兵也如飘风，要亦奚足怪哉！不阳与之以可亲，虽庸人弗因。阳与之亲，而忧其易露，非急易面目于旦晚之间，则觉而不得以逞。禽为心，狄为道者，何恃以加人乎？恃此面目之无恒，旦晚之速易者而已矣。沐猴之冠，乍见而人，少间而无似人者，是以速用其无恒，而后以加人而必克。呜呼！陈、郑即疑其不可亲，而不料其变易之已速。踟蹰少间，兵已临，庸人至此而始悸，亦孰知其固不足悸哉？",
        "level": 3
    },
    {
        "书名": "春秋家说",
        "年号名": "宣公十三论",
        "序号": "九",
        "章节名": "春秋家说·宣公十三论九",
        "text": "以国因者丧国，陈、郑是已；以身因者丧身，崔浩、杨愔是已；以功因者丧功，王猛是已；以名因者丧名，姚枢、许衡是已。前者丧，后者复因，君子迷，野人陷，古今之大哀也。《易》曰：“入于幽谷，三岁不觌。”亦何三岁之足恃哉？晨加诸膝，而夕刃矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十",
        "章节名": "春秋家说·宣公十三论十",
        "text": "战之有主客之辞，曲直之案，轻重之衡；尊卑之差，亲疏之别也。均乎可以为主，则及者志战者也，所及者应也。曲直之案，轻重之衡也。或情相等，或义不相掩，则及者尊统卑，亲加疏也，所及者卑疏而不可使为主也。曲直之案，轻重之衡，一事之褒讥也；尊卑之差，亲疏之别，人伦之体裁也。人伦之所系，一事之得失不足论已。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十",
        "章节名": "春秋家说·宣公十三论十",
        "text": "以鲁视诸侯，鲁亲矣。为我亲者，我所尊也。战于奚，战于纪，战于甗，以鲁及者，亲加疏。若曰：我不欲战，则彼不我战，不使敌之加我。亲者全乎尊矣。以中国视楚，中国尊矣。尊于中国者，我所宜亲也。战于城濮，战于邲，战于鄢陵，以晋及者，尊统卑。若曰：楚不敢必战，晋与之战而后战，不使楚之加乎中国。尊者全乎尊，而于我亲矣。尊之统卑，亲之加疏，人伦之纪也。尊或失其可尊而必尊之，亲或失其可亲而必亲之，全尊亲之体也。义系于尊则不问其曲直，义系于亲则不相为重轻，以尊亲为裁也。体裁者，因天之理，正人之纪，一事之是非，不足以掩之矣。故城濮之战，得臣志之；邲之战，林父所弗志也；鄢陵之战，楚晨压晋军而阵。之三战者，志皆在楚，而夺其志以伸晋，功不问其成亏，义不问其得失，因天之理，正人之纪，而大义行矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十",
        "章节名": "春秋家说·宣公十三论十",
        "text": "呜呼，晋、楚之力敌矣。以晋统楚，非实也。乃圣人力夺诸楚，以柄授晋。迨夫长岸之战，以楚及吴，而圣人之情愈有不得已者存矣。楚不可尊，吴愈卑则楚可尊。楚非可亲，其亲吴也，则无宁亲楚也。夫吴之与楚，僭王均也，而吴则被发文身之吴也。以臭味言之，楚于我亲矣。故《易》曰：“黄帝、尧、舜垂衣裳而天下治，盖取诸《乾》《坤》。”《乾》《坤》毁，则无以见《易》。无以见《易》，天地不可立，而况于人乎？",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十",
        "章节名": "春秋家说·宣公十三论十",
        "text": "所欲者曰及。及者事之主，所及者听也。欲战则战，不欲战则已，故主乎战；欲平则平，不欲平则可弗平，乃主乎平。宋之受围也亟，欲平，其情也。且不有欲平而卒得平者乎？欲平则平，楚弗得不听，宋得以伸其欲，而宋伸矣。伸宋者，《春秋》之勿使楚人伸也。宋之得伸者，宋固不自屈也。惟不自屈，故君子以可伸而伸之。其自屈矣，则强猘之楚不听其平，是欲平而不得平之势也，恶能为平主哉？见围经年，死守而不为之屈，上下有同力矣。力同，则同欲者伸。故以人书者，显非其君臣之私，即楚而失众也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十",
        "章节名": "春秋家说·宣公十三论十",
        "text": "呜呼，楚之猘也，兵未加而先靡以从，若鲁归父之策者众矣！宋终亢之，殆于亡而后姑与之平。与之平而楚不得不听，宋于是而有死之心以报晋也。晋之伯，宋两困于楚，而晋无一矢之救，宋终不屈，以听晋而辅之。是宋有大劳于晋，而晋无造于宋也。无造而不忘，戴之以死，终春秋之世，鲁、卫、郑、蔡叛服不恒，而惟宋不易志。知天下之无王，则不可以无伯。知伯之不可恃，而终不恃夷，宋之以厝国于不倾者审矣。鲁、卫、郑、蔡，或亡或削，而宋免焉，非王偃之狂，不先六国亡也，宜哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十一",
        "章节名": "春秋家说·宣公十三论十一",
        "text": "立义于此，无待人之求而自得者，非君子之文也，夫惟为之激昂之词以相显而后求明者，无待求而自得。激昂者必有所偏，而道多所废矣。王通氏曰：“《春秋》，王道之权衡。”权衡者，无所激昂，恒平以待人之求也。知此而例之不足以立，审矣。为之例者，必有激昂。故《纲目》贱扬雄之死而屈于狄仁杰，徇例也。例“灭”者曰“亡国之善词，上下之同力”，非也。国已亡，世已殄，实灭也，不待激昂而故起“灭”文也。例“以归”者曰为其“服为臣虏，故绝之也”，非也。彼以焉，此与归焉，实以归也，不待激昂而故起“以归”之文也。善而书“灭”，将不善而不书“灭”，则是“灭”者之为功为罪，以受“灭”者而掩。绝之而曰“以归”，将不绝而不曰“以归”，则是“以归”者之为功为罪，以与“归”者而掩。故有所激者必有所沉，有所昂者必有所俯。斤斤以显一人一事，使夫人无待求而自知，其废道多矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十一",
        "章节名": "春秋家说·宣公十三论十一",
        "text": "圣人之于经教，若悬日月焉。晖不为物设，而物遍取照。冥行擿埴者之不可与于明，圣人行于所无事，而不能与天地争功也。故“灭”之为义大矣。齐灭谭、遂，悲王道之沦于伯也；楚灭江、黄，悲伯业之沦于夷也。均是言“灭”，而悲悯之深，且非徒为谭、遂、江、黄悼矣。晋灭潞氏、甲氏、陆浑之戎，幸中国之返于正也。均是言“灭”，而欣幸之深，讵可云赤狄与戎亡国善而上下之同力足悯邪？楚以献舞，甚外之暴也；鲁以邾益，甚内之曲也。均是言“以”言“归”，献舞、益之贱行同，而惎楚尤鲁之情异矣。晋以潞婴儿大戡狄之功也。均是言“以”言“归”，将婴儿不受缚于晋，讵可以贵道贵婴儿邪？狄祸之中于郑、卫、齐、杞也百年，而其于晋尤不两立也。灭其族种，俘其君，于是乎尽春秋而冀、豫、青、兖无狄患，垂至于七国而犹晏然。故若狄者，殄之而不为不仁，俘之而不为无礼，以谋胜之不为无信，乘其危而并之不为不义，上下同力，适以甚其恶；倔强不屈，适以益其不赦。彼夫以“灭”例“灭”、以“以归”例“以归”者，胥于此而亡当矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十一",
        "章节名": "春秋家说·宣公十三论十一",
        "text": "由是推之，《春秋》之教，悬其实以待人之求，功罪得失，咸取照于平衡。弗之思者，固无能得也，授之以例，俾易知焉。专家之学，所以自标榜于师说者，譬之以饴饲婴儿而使去其母。圣学不传，邪说益逞，可胜道哉！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十二",
        "章节名": "春秋家说·宣公十三论十二",
        "text": "嬴秦之为无道，天下之所知，乃秦之为无道，固有为也。固有为，则固有其道。固有其道，则必有与道相得者焉。夫妇之义，至秦而定，至汉而章，是犹与道相得者也，古未之逮也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十二",
        "章节名": "春秋家说·宣公十三论十二",
        "text": "《春秋》书郯、杞之女来归，平词而无异，非《春秋》之不以为异也，当时之习，周之制，不之异也。妇之不若，夫出之，正矣。妇以不若出，而犹备其车服，厚将迎送，归告诸宗庙，史张大而无降词，显书于策以垂后世。若是者，将以成出者之厚，而弗忌乎奖所出之薄，过矣。周之道所为文胜而伤其质也。《归妹》之象曰：“君子以永终知敝。”永终者，永君子之终；知敝者，知细人之敝。不若而可出，出而以礼将之，使可嫁也，君子之以永终也得矣。乃不若而出，出而弗替其礼，细人于是乎无惭而翱翔于去留，细人之敝所必至，君子之所当知也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十二",
        "章节名": "春秋家说·宣公十三论十二",
        "text": "臣之于君也，可存可亡，翱翔于去留而不失其荣，则细人无忌于毁其国。妻子之于夫也，可合可离，翱翔于去留而不失其宠，则细人无忌于毁其家。故三代之丧天下也，无仗节死义之士，贤如箕子，而犹逊志于周。秦以上之无烈女也，视其夫之死亡若遗，而《凯风》《有狐》之诗乃以陈之太史而无嫌。臣之不二君、女之不二夫。秦以后之所为名教也，细人敦矣。周之道敦于君子，薄于细人；秦之道薄于君子，敦于细人。夫君子之以敦为德，而不惟其文也。且天下而不皆君子矣，则无宁劝细人之敦者，为以别人道，而成俗者大邪！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十二",
        "章节名": "春秋家说·宣公十三论十二",
        "text": "臣之无适君，封建之天下，仕乎侯国者可矣。侯国之臣，犹今之属吏也。故以封建之臣礼，事郡县之共主，非妄人焉不能；则以郡县之臣道，责封建之陪贰，于道不得矣。若妻之于夫，古今均也。是故秦汉闲家之法，古未之逮也。《春秋》从周之文，无能改焉，虽史氏而弗为异词，以为人道之缺，俟之后王。故曰：“其或继周者，虽百世可知也。”固必有所损益矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十三",
        "章节名": "春秋家说·宣公十三论十三",
        "text": "理以纪数，数不足以该理；化以成象，象不足以知化。统其一原而听其万变，君子之道斯以异于异端也。数之不齐，而有偶齐；象之无定，而人可以私意定之。夫苟从其私意以征于偶然，于是儒之疵者执为感应之说，以与释氏之报应相乱，而君子之道隐。君子之道，以已乱也；释氏之教，以劝善也。穷乱以已之，惩恶以劝之，释氏立言之心未可重非，报应之说若可以存矣。而固不然，惟其无与于化理也。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十三",
        "章节名": "春秋家说·宣公十三论十三",
        "text": "说《春秋》者恶桓、宣之弑，曰：宜得夫水旱凶灾之应。恶晋侯之杀世嫡，曰：宜得夫奚齐、卓子骈首受刃之报。夫既滥于释氏之言矣，洵然将使五谷登，薄蚀不当其世，遂可推刃君亲而无忌乎？奚齐、卓子窃位，使以保其天年而国无恐，遂可听嬖妾以杀冢子而无忧乎？人不足以行法，弗获已而求之冥冥，匹夫贱妇穷而呼天者，此情焉耳。故报应之说，释氏芟须去眉之惫词，流俗之浮喜浮怒者所乐闻也。释氏利诱乎愚贱，无聊之徒以为之从，故恒取其无聊之惫心而为之慰。夫君子宪天道，敕王法以正天下：惟皇作极，皇自作也；向用五福，君自向也；威用六极，君自威也。皇不自建，委之乱人以推刃，付之水旱不齐之象数以行惩，则将焉用夫君子哉？",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十三",
        "章节名": "春秋家说·宣公十三论十三",
        "text": "乱人者，非已乱之人也。臣弑其君而以报其君，行自见杀而又以报其弑。祸之相寻，恶知其极？故释氏以为人食羊，羊食人而无终已，求尸其权者而不得，则妄设一啖魔王以操天之柄，而惫极矣。不齐之象数固不齐也。桓、宣弑，而水旱应其民，是天且助凶人以益之乱矣。以为代隐公、子赤而抒之怨，则彼固何怨于南亩之妇子？以为警桓、宣而使之慑，则彼且安忍于君亲，而何恤于沟壑之老羸邪？恶动一人而害移于气数，故释氏以为一念妄生，山河消陨，而等天地于浮沤，以惟人之起灭，枵然自大，而愈惫矣。",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十三",
        "章节名": "春秋家说·宣公十三论十三",
        "text": "呜呼！为此说者，将以为引天治人、参人于天之大用，乃徒用夫匹夫贱妇情穷势屈之劣情，以浸淫于芟须去眉者之猥说，废人道，乱大纪，谓之曰儒之疵者，不亦宜乎！此说不辟，妄者淫焉。故李贽之说史也，指操、懿、裕、衍之赤族以怖天下，乃君子则既不可怖矣，小人者怖以须臾，而恶发则忘者也。无以惩之而姑怖之，虽与怖之，固无怖者，抑只以充狂夫下士之嬉笑。呜呼，此贽之所以为贽与！",
        "level": 3
    },
    {
        "书名": "春秋家说",
        "年号名": "宣公十三论",
        "序号": "十三",
        "章节名": "春秋家说·宣公十三论十三",
        "text": "《春秋家说》卷二上终",
        "level": 3
    },
    {
        "书名": "春秋家说",
        "年号名": "成公二十二论",
        "序号": "一",
        "章节名": "春秋家说·成公二十二论一",
        "text": "受天下之归者，太上得理，其次得情，其次得势。“我遘之子，笾豆有践。”得理者也；“芃芃黍苗，阴雨膏之。”得情者也；齐桓、晋文，非有受命，而诸侯景附，得势者也。三者无得，间其无归而争为之受，虚内以竞，人固不与，为乱人而已矣。鞌之战，齐、晋之争伯也。两相争，而《春秋》主晋以宾齐，不许齐之争晋也。诸侯者，非晋之所得有，齐、晋迭伯，君子无适与焉，则何为主晋以宾齐邪？明乎此者，可以知时矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "一",
        "章节名": "春秋家说·成公二十二论一",
        "text": "晋自赵盾之不竞，失诸侯而莫克受，所未相舍者，宋、卫而已。会不可征，伐不可服，强与盟而无能固，几三十年于兹。齐之能为归而受之也，亦讵不可？乃晋之失矣，齐未有天下之图也，志欲妄动，而无道以受其归也。平莒而莒不从，伐莱而莱不服，仅以援立篡逆之小惠，笼鲁与俱，而索报无已，敛其君臣之怨。晋虽失之，齐固不能收之。故君子宁虚诸侯以因仍其四散，而不能以授之齐。非末授也，齐固不能受也。不能受，而忮晋以忮天下，南向授楚，冀逞其欲，以延楚之蚑行于中国。齐于是而得罪于天下也大矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "一",
        "章节名": "春秋家说·成公二十二论一",
        "text": "楚之渡河而于鲁、卫，自齐始也；楚之大合诸侯于山东，自齐始也。则是齐之争也，非能争伯，而但为伯裂也。裂王而犹伯，裂伯而遂夷，夷不能有，而天下四战。然且不主晋以与之争也，将以听天下之裂也，得乎？《春秋》书国佐如师受盟之事，屈齐以主晋，齐视楚矣。晋除狄难而始有事于齐，以为鞌之胜；平齐难而始有事于楚，以底鄢陵之捷。狄、齐、楚，之三国者，晋伯之成毁，天下之合离系焉。齐之视狄、楚也，夫何远之有哉？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "一",
        "章节名": "春秋家说·成公二十二论一",
        "text": "夫晋之得主诸侯者，势得也。势者，非君子之所荣，弗获已而以势为主宾，因乎时焉耳。诸侯之不足于自立也，势有与归，则相因以立，而后外不趋入于夷，内不成乎四战以殄其民。故曰“其事则齐桓、晋文”，主伯事也。蔑伯以为之主，君子虽欲治之也不能。故势合而后可以言情，情得而后可以言理。伯统裂，天下溃，三代之道法坠地而不复修。孟子继圣人而处乎无伯之世，言井田而不及封建，知其不可复也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二",
        "章节名": "春秋家说·成公二十二论二",
        "text": "惟君子为能惧而不乱，惟与君子交为可惧而不乱。小人无其不可乱，惧以仍之，弥不恤其乱，而以为善逃之智，虽可无乱，弗欲也。小人以意力操天下，而与交，故将乱之以成乎其可惧；与之交而欲无乱，不得也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二",
        "章节名": "春秋家说·成公二十二论二",
        "text": "为兵之言者曰：“禽之制在气。”小人之言也。以气制人，有所奖以助其气，有所抑以张其气。利一往之气，物莫能自守，而耳目惊于所新。楚婴齐以之升秦于诸侯之上，以昌秦而自昌，若曰：“吾所与者，诸侯莫敢上也。”抑齐于宋、陈、卫、郑之下，以下齐于诸侯，而使结诸侯，若曰：“吾所为来者，诸侯能协我以相助，而皆可上之也。”惟然，诸侯固一惊其耳目，而不敢违矣。且诸侯之不敢违，非乐与而固恃之也。齐未几而授玉于晋，宋、鲁、卫未几而合兵于郑。方其惧之，即惧以谋，而谋即在是。故小人之言兵者曰：“禽之将击也必伏。”鲁以之而不惜以君盟大夫，卫以之而不惜下秦，齐以之而不惜为宋、陈、卫、郑下。楚方为齐以讨鲁，鲁免讨而可以矜齐，君与大夫夷，不之辱也。楚固为齐讨鲁、卫以争晋，齐得屈鲁君而服卫，降班以夷乎小国，不之辱也。造次以终楚事而各有心，则惟其命焉可矣。惟然，故楚以得行其乱令，而诸侯姑听其一往之为，后亦不可得而式从也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二",
        "章节名": "春秋家说·成公二十二论二",
        "text": "故小人之气，生小人之机，小人之以制人，而小人即用以相制，观乎盟蜀之序而见矣。言兵者两有取于禽，小人用禽道者也。君子之安其身也，无苟伏；定其交也无为气。取小人之道废于己，则禽之制不足以逞，亦何至乱其所守哉！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "三",
        "章节名": "春秋家说·成公二十二论三",
        "text": "奉大义者不可以无略。略者，取舍之迟速，名实之弛张。迟速之机，徙义之几也；弛张之宜，措义之宜也。略裁于心，心制以义。故略之与义，均出而互用。《春秋》书五国之伐郑，大其伐也。郑合于楚以侵卫，导楚以大盟诸侯，郑于是不可不速伐，晋于是不可不速以伐郑。鲁、宋、卫、曹受婴齐之盟于蜀而戴楚，晋于是不可不速连四国以伐郑，鲁、宋、卫、曹于是不可不速伐郑以辅晋。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "三",
        "章节名": "春秋家说·成公二十二论三",
        "text": "冬十一月，楚人盟诸侯于蜀；春正月，晋、宋、鲁、卫、曹会伐郑。略之以速为利，义在速矣。晋乃以不忘诸侯而避楚，诸侯乃以不固亲楚而悖晋，故败于郑而不书，以为无暇谋其不败也。郑合于楚以侵卫，导楚以大盟诸侯于蜀，郑以是不可不伐，晋于是而不容已于伐郑，实也。讨邲之役，名也。不名其实，而名非其实者，晋知弛张之宜矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "三",
        "章节名": "春秋家说·成公二十二论三",
        "text": "楚师之北，晋罢于齐而不与敌，鲁、卫、宋、曹歘然尽丧其守，以受楚盟而戴之。若此者，咸与郑分恶，而晋不可执言于郑矣。邲之战，晋救郑，而郑合楚以陷其师，名之可执者也。弛其不可执，以张其可执，晋乃以无愧于名。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "三",
        "章节名": "春秋家说·成公二十二论三",
        "text": "楚师之北，齐实启之，而郑特与俱。首祸者齐也。齐已挫而请服，则不可咎楚兵之所自至而更以责齐。齐不可责，舍齐而专责之郑，是舍首以诛从，固不若邲之咎为郑所独任矣。且郑之合楚以病中夏，非自侵卫始也。战邲以来，相承以党楚者，十年于斯。而邲之战为其祸始。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "三",
        "章节名": "春秋家说·成公二十二论三",
        "text": "张其独，弛其同；张其源，弛其流。晋之名乃以无爽于实。名因于实，实成于名，名正而几速。晋不内愧，宋、鲁、卫、曹疾应而无嫌，郑亦无以为口实而相抵，乃以坐困婴齐而待其覆。略之有定，义之无回，君子奖而大之，其宜矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "四",
        "章节名": "春秋家说·成公二十二论四",
        "text": "《易》曰：“比之匪人。”奚以知其为匪人？匪人者，殆非人与！与相近者，见可利焉，不图远也；与同病者，见可乘焉，不虑以益夫病我者也；弱于己者，见可攻焉，不推以己也。敝敝于齿舌锱铢之间，见可怨焉，不察其不足以为怨也。喜非人之喜，怒非人之怒，与非人之所欲与，攻非人之所忍攻，故曰：不亦伤乎！夫伤，非但己者也，伤夫所与比者，行自伤矣。故匪人之有国而敝其国，匪人之有家而毁其家，匪人之有身而危其身，无他，见己之喜怒而不见人之险易，见人之强弱而不见己之存亡也。春秋诸侯之可与比者，鲜矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "四",
        "章节名": "春秋家说·成公二十二论四",
        "text": "强于己者，不可与比，固比之。弱于己者，不与比，而更伤之。鲁之于邾、莒也，宋之于曹也，卫之于邢也，皆比焉而见可利，以见可怨者也。虽然，之三国者，犹未尝与彼而同病者。夫邾之于鄫也，莒之于郯也，均之为弱小，而更弱者伤矣。虽然，其病犹未甚也，至于郑之于许而极矣。北不得于晋，于许焉偿之；南不得于楚，于许焉偿之。许亦日敝，敝以奔命于晋、楚，而郑惟此之为怨，一伐再伐。许不诉楚以难郑，弗姑释也。一迁再迁以三迁，终导楚以灭之，而归利于楚。呜呼，郑于是而不可以人理求矣！求之于人理而不得，抑不可以人情求矣。相乘相攻以相胥于亡，郑殆不复有生人之心矣。匪人者，非人之类也，《春秋》绌之以狄，其存亡为不足恤矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "五",
        "章节名": "春秋家说·成公二十二论五",
        "text": "是非之心，性之端也。性依道以有是非，是非仿道而或欺其性，因以各是其是，各非其非，于是而有非道之毁誉。居尊而给于才者，乃以伸其所为，而移天下之习。习是其是，习非其非，以成乎流俗，而亟名者骛之。故子曰：“乡原，德之贼也。”一乡之所习，一国渐之；一国之所习，天下渐之；天下之所习，后世渐之。是故君子之忧此甚亟也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "五",
        "章节名": "春秋家说·成公二十二论五",
        "text": "鲁之有臧辰，鲁人之所圣也。继辰而有行父，鲁人之所忠也。忠者，人臣之极致，为臣而致其臣之极，殆乎圣矣。呜呼！道降于上，教乱于下；居之似忠，行之似圣；求媚于国，而国人媚之，夫孰知二子者为奸之尤哉？辰之于圣也，行父之于忠也，如文绣加牺之终非人也。然而鲁人奉辰于前，行父师辰于后，鲁人复奉行父以继辰。彼居不疑，而人言无间者，岂有他哉！辰之相鲁也，作南门以拟营洛，登《鲁颂》以伉《清庙》，跻僖公以肖明堂之严父，其以为似周公矣。仿于圣周公者以圣辰，辰称圣矣。行父之相鲁也，作武公之宫，配伯禽而不迁，以拟周文、武之庙，其以是似臧辰矣。习于圣辰者以忠行父，行父忠矣，虽有据典礼以事君者，不能与之争是非也。是其所是，以成流俗之是；非其所非，以成流俗之非。其始也，臧季之私人，居尊而才给，以胥动于浮言，而一国习之，天下渐之，施及后世而成乎邪说。班固之言曰：“颂述功德，忠臣效也。”固习之以作《典引》，柳宗元习之以撰《贞符》，丁谓、王钦若渐之以矫作天书，蔡京、秦桧渐之以妄修礼乐。大奸巨慝，引其君以背忠孝而戕败其宗社者，率此道也。奸为忠，诞为圣，是非移易以相化，所由来者久矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "五",
        "章节名": "春秋家说·成公二十二论五",
        "text": "《春秋》书跻僖公，立武宫，有特词焉。恶乡原，诛臧辰，讨行父，见诸行事，深切著明，而后鲁人称圣颂忠之邪说不昌于后世。故千载之下，人知班固、宗元之邪，而谓钦若、京、桧之奸，识者辨之于早。圣教不明，乡原之是非不折，其不以之数奸者为周公，鲜矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "六",
        "章节名": "春秋家说·成公二十二论六",
        "text": "将欲乱人之国，必先乱之。乱之者，导以之乱。乱始于上，而后可得而乱也。故前有谗而不见，后有贼而不知，佞人在焉耳。佞而导人以乱，乃以克成其乱心。臧辰之窃位也，暮年而情益僭，于是乎而始窃鲁。行父之窃国也，逐东门，败齐师，而意始昌，于是乎而遂将有鲁，顾有以先之矣。辰之将窃，南门以作，姜嫄以祠，《鲁颂》以登。行父之将窃，文世室，武世室，并立不祧，而以拟周。惟使其君之礼乐一视天子，乃以使己之权禄一视诸侯，而僖、成两君从其导以自首于乱，其愚亦可悯矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "六",
        "章节名": "春秋家说·成公二十二论六",
        "text": "鲁侯之窃，窃其似者也。窃其似，而终不得以有天子之实，犹童子之以楮为冕而南面于塾耳。辰、行父之窃诸侯，窃其似，遂窃其实矣。辰以是要名于国，而世执其政；行父乃以要利于君，而中分其国。鲁君以贸贸然歌天子之诗，临天子之门，修天子之祀，而贫弱曾不逮其陪臣，寄命其手，逐之置之，惟命而莫违矣。上以狂拟诸天子，而下以自丧其诸侯。故夫之二君者，其愚为不可瘳也。有贼在侧而不知，且曰戴我以尊者，忠臣效也。君歆之，国人艳之，孰与知其奸哉？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "六",
        "章节名": "春秋家说·成公二十二论六",
        "text": "《春秋》书作南门，立武宫，归恶于二君从其导者为之首。大愚之弗瘳，君子之所不悯也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "七",
        "章节名": "春秋家说·成公二十二论七",
        "text": "《易》曰：“莫益之，或击之，立心勿恒，凶。”其召击也，惟其求益也。其倏而击也，是以不能交相益也。故夫无恒者不可与交以冀其益，而心勿恒者乐交无恒以冀益，若者固宜为凶之府。入春秋百五十年，吴无干于中国。晋景之季年，吴始伐郯，晋召之也。晋召吴以掣楚，吴未加楚而先及于郯。吴通于晋以图楚，兵未及楚而先加郯。险以为性，贪饕以为情，旦受言而夕相图，蛮夷之勿恒久矣。无恒而求其益，是求击也。晋之未伸于一楚而又屈于一楚，以为中国病。或击之，不期而得击也。惟然，故亦知蛮夷者可以乘俄顷之胜，而不能宅强盛于百年。勿恒之凶，亦行自凶矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "七",
        "章节名": "春秋家说·成公二十二论七",
        "text": "王者益天下而不击，伯者益之不可而后击之，强国者授之以益而击继焉，蛮夷者无为人益而徒击者也。击之莫测其端，故天下乍震其威；击之惟其所便，故天下无以相免。求益而莫益之，久与之习，而望之之情绝；求之益则反击之，弗与之为缘，而毒亦不我施矣。不望其益而弗与为缘，则不我能击。故其兴也，乍如燎原；而其亡也，瓦解一旦而莫之或拯。先乎入州来而伐郯，故甫会于黄池，而越已入其都。晋恃吴而屈，吴无信而早亡不救，作《易》者先知之矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "八",
        "章节名": "春秋家说·成公二十二论八",
        "text": "《书》曰：“罚弗及嗣。”及者，相累及也。故恶有大小，子孙族姓有与不与。恶大而与者，非累及之罚所正矣。赵盾躬弑其君，其子孙族姓怙盾之能乎弑，以举族而贵于晋，恶大而与者也。在礼，臣弑其君，在官无赦。今法：谋反大逆，期功同居皆斩。盾逃其刑，同、括服辟。《春秋》书曰“杀其大夫”，何也？非夫罚之可弗及嗣而弗及也，非夫嗣之可弗及罚而弗及也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "八",
        "章节名": "春秋家说·成公二十二论八",
        "text": "鲁讨东门，郑讨子家氏，晋讨赵宗，皆其所不得讨者也。郑襄，贼所立也，晋景、鲁成，贼所立者之子也。讨归生之族而戴坚，讨同、括而戴，讨归父而戴黑肱。其以贼所立者为不可讨邪？抑可弗忌于所立者而讨之邪？贼所立者不讨，但乘贼之死，利弱以讨其族，是法之张弛一因于势之荣落，而无固法也。弗忌于所立者，正名为贼而讨之。于是而季孙之窃，栾书之弑，明示君父之死生悬于其手，姑纵而实操之矣。故乱臣贼子，凡民之所得诛。而心乎逆者，窃法以行，窃名以逞，则不得与凡民齿，而不授之以行讨。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "八",
        "章节名": "春秋家说·成公二十二论八",
        "text": "《书》称“火之燎原，犹可扑灭”。前此者，已无及扑矣。行父、栾书之恶，方燎者也。礼遣归父，以大夫之名，与同、括所为，不扑其灺，而扑其焰也。使黑獭无挟以讨高欢，玄感无词以诛杨广，乱庶沮夫！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "九",
        "章节名": "春秋家说·成公二十二论九",
        "text": "人自为爵，天子莫必其命，于是而知封建之必毁矣。封建者，以爵相维者也。爵，天秩也。天也者，凝于人之心而生其心者也。凝之而宁，生之而畅。故曲沃之诗曰：“不如子之衣，安且吉兮。”安者，心所凝也；吉者，心所生也。故曰：“天聪明，自我民聪明。”人之不必此而安，天去之矣；人之不必此而吉，天弗与应之矣。《春秋》纪鲁十二公，殁而命者一，生而命者二，其九未尝命也。以僖公之两觐襄王，且自服其服，自爵其爵，施施王廷，曾不生其弗安弗吉之惭，况他公之偷主其国者乎？文、成受命而不加荣，余公无命而不自贬，天遗周而去之，诸侯遗天而背之，于此决矣。天遗周而去之，周必亡也；诸侯遗天而背之，侯度不灵，而封建必亡矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "九",
        "章节名": "春秋家说·成公二十二论九",
        "text": "商之亡也，其诗曰：“皇矣上帝，临下有赫。鉴观四方，求民之莫。”天遗商而去之，民之所莫犹在周也。商不足以宰命，王季、文王犹必听命，而后为侯伯，听命于商者，听命于天之所为命也。周之亡也，诸侯无所听矣。诸侯不以其心而凝天，天乃不生于诸侯之心，民乃不莫于无命之侯。大涣者必别有所萃，已反者必重有所复。故于是而封建之移于郡县，匪郡县而不安，匪郡县而不吉矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "九",
        "章节名": "春秋家说·成公二十二论九",
        "text": "天子失天，诸侯不能得；诸侯失天，大夫固不能得。失者，必有得之者，命乃以凝于草泽之英雄。欲贵者，亦安草泽而吉之矣，以大涣者之必有所萃也。天之涣其群也，人自为命，而不必天子之命。天子不尸其命，而人心之欲贵也，终以不安于无命而吉之。龙战于野，七日而不远于复，乃以大敛瓦解之人心而聚之于一。欲贵者，安于其一，而奉之以为吉矣，此反者之重有所复也。天之反复其道也，命不凝于天子，而周必亡；命不生于诸侯之心，而封建必废。夏、商之季，未尝有无命之侯也。王迹熄而后《春秋》作。无命之侯，其自桓王之世、鲁隐之摄而始乎？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十",
        "章节名": "春秋家说·成公二十二论十",
        "text": "吴之通晋，兵未及楚，先加于郯。非晋不能保吴，吴固不可保也，于是而晋觉矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十",
        "章节名": "春秋家说·成公二十二论十",
        "text": "夫郯，羸者。晋方下吴，郯受兵而恶得不下？晋其以何者为心而伐之？晋方下吴，郯事吴，而兵即加其国。方通而即与之争，晋其以何者为谋而伐之？士燮，晋之良也，忍于羸郯，不戒于挑吴，劳诸侯之师，取必于鲁，若将宁失鲁而勿纵郯，胡为者也。于是而知晋之非为郯争也。吴不可保，而晋觉矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十",
        "章节名": "春秋家说·成公二十二论十",
        "text": "齐之南鄙，鲁、邾之东郊，去吴率近，而郯介焉。郯犹户也。郯事吴，吴且介于郯以北窥，则齐不保朐，鲁不保沂，费、邾不保峄。晋为东诸侯虑此也，乃纠三国以兵郯，张威震吴而塞其北径。故通吴以还几百年，而汶、泗之北无吴寇。非夫夫差之横，齐景之惫，鲁哀之自启其键，艾陵城下之师弗能举也。觉之早，震之先，士燮之决于争郯，百年之利矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十",
        "章节名": "春秋家说·成公二十二论十",
        "text": "鲁赂燮以缓师，非靳郯也，畏吴焉耳矣。吴一兵郯，而鲁即惴吴以逆晋令，犹莫之治，其可得乎？虽然，晋之为此已劳矣。方通之，旋震之。自以为阖辟之上，而不知其毁隄以塞隧也。用非其所用，保于其所不可保，夫乃争于其所本无有争。《易》曰：“得敌，或鼓，或罢，或泣，或歌。”言乎其所孚者非其所孚也，不容自已矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十一",
        "章节名": "春秋家说·成公二十二论十一",
        "text": "古者夫妇视朋友，朋友以道，夫妇以义。以道者，合以道同，离以道异；以义者，合义在迩，离义在远。受命于道义，有不轻离而无更合。夫子之丧朋友，曰：“生不于我馆，死不于我殡。”生死之际，道义之所尤详也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十一",
        "章节名": "春秋家说·成公二十二论十一",
        "text": "杞伯姬之出，三年而后卒，义已绝矣。杞伯逆其丧以归，受而为丧主者，堕义；授之而使为丧主者，不仁也。受而为之丧主，杞之屈于鲁也。屈以其势，是弗克自强而夺其义也。藉曰为义屈焉，则义可为之主，而胡出邪？杞之沦于夷久矣，授之使为丧主，鲁屈杞也。以势屈之，是崇势而堕人之义也，藉曰以义屈之，则义不可屈，而胡受其归邪？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十一",
        "章节名": "春秋家说·成公二十二论十一",
        "text": "虽然，鲁之为此以屈杞者，奖伯姬也。何以言其不仁也？丧也者，如丧去声。之也；丧去声。之也者，弗忍其去而戚之也。葬也者，藏也；藏之也者，安之也。故夫子之丧友曰：“生于我乎馆，死于我乎殡。”其所安者，而弗忍去之亦。妇之出者，生不为其故夫之亲养，死不为其故夫之党服。女之出而归者，丧父以斩衰，丧母、丧昆弟以齐衰，犹未嫁也。不为其故夫之党服，则故夫之党不报以服。服所不报，而使之丧，是委其女于涂之人而道殣之也。为其父母昆弟之服如未嫁，不报之以未嫁之礼，而授之非所主者，是犹捐其为父母昆弟而弗之丧也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十一",
        "章节名": "春秋家说·成公二十二论十一",
        "text": "夫鲁之屈杞以自伸也。屈死者于道以伸一旦之威，是借化者之胔骼，逞其爪牙搏吮之雄。杞盖夷也，而鲁禽矣。鲁秉礼而禽，则君子何望焉？《诗》曰：“其何能淑？载胥及溺！”此之谓与！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十二",
        "章节名": "春秋家说·成公二十二论十二",
        "text": "离义以言势，不知义者也。其于势也，抑犹乘回飙而欲济也。春秋之季，列国之政在大夫，邦交之离合，亦惟大夫之意是从。然则欲取人之邦交者，宁君是犯，而勿伤其执政与？而固不然。陈诳齐，涛涂执；郑贰齐，申侯死；卫干晋，孔达杀；鲁亲吴、楚，意如囚。国不怨，民不怒，终听命焉。宋襄执滕子，终以是而失诸侯；晋文黜卫侯，再世而不能得卫；晋景囚郑伯，郑益坚南向而绝心于晋。大夫激，国人怨，汲求合而捷得离。然则孱君之执尤重于权臣，夫岂不即义以为势哉？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十二",
        "章节名": "春秋家说·成公二十二论十二",
        "text": "故善扼势者，必有所避也。扼其轻，则重者制矣；扼其重，轻者不固从也。是以君子不为已甚。已甚者，义之所忌也。义之所忌，成乎势之所必竞，虽强有力，无固获焉。所制在轻，以摇其重，重者摇矣；摇而图安，弗恤于屈。所制在重，重者失重；已失其重，不更屈矣。将欲求伸，激而改图，如支石之坠，而不顾其所庋，则必左右倾也。是故郑不顾而为伐许之师，晋乃弗获已而强归郑伯。于是郑以知晋力之已尽，晋义之已折，死拥楚而不为晋用。晋其能更执其君以伐之与？自是以后，晋日争郑而郑不与，非介宋以求合晋于楚，郑固不北向而廷也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十二",
        "章节名": "春秋家说·成公二十二论十二",
        "text": "由是言之，大夫势重，义固轻已；君虽势轻，义固重已。义所固轻，势虽重，轻已；义所固重，犯义以激乎势之重，则趋于一往而不可复。均之为君，赖强大以为盟主耳。累之辱之，逮于无可如何而后谢之，不忠之臣不令之民，犹甘心致死而不忘，况率天下以共戴一王者乎！刘、石、苻、姚、耶律、完颜之无遗种也，激于天人者深矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十三",
        "章节名": "春秋家说·成公二十二论十三",
        "text": "“灭”“入”者，国词也。下阳之言灭，为虢震也。郓之言入，为鲁震也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十三",
        "章节名": "春秋家说·成公二十二论十三",
        "text": "郓者，莒、鲁之塞。入郓，殆入鲁矣。陈之去莒，殆乎千里。婴齐自陈悬军以入莒，震东方之国，夺吴、晋之道，旁午以堕两都，驰骤乎鲁塞，殆入鲁矣。而婴齐歘然而返，盖婴齐之为将也，善乘其所不备，以乍伸其威，而不能固也。昔者介鞌师之未返，一至鲁矣。今固知晋之不给于东应而乘之，巫臣盖已先知之也。夫悬军千里，冞入以逞志，非秦之以偾于殽者与？晋即不给于东，齐、鲁、郯、邾要其归以击之，婴齐可使无返轮。乃鲁固不能，而仅缮其中城，齐、郯、邾之固不能，而如无闻也。之数国者，欲免于危，得乎？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十三",
        "章节名": "春秋家说·成公二十二论十三",
        "text": "虽然，亦有所以。楚兵之加莒，非莒能司吴、晋之交也，道径焉耳。楚自与吴、晋争，而祸遗于东方。东方诸侯固无决志以要楚者，抑不欲以吴故而重亏楚也。吴祸之中于海岱也，视楚为亟。且吴苟得志于诸侯，不仅楚若也。他日者，呼好冠，索百牢，戾之气，逆风而若嗅其膻。故齐、鲁、郯、邾之戒吴也，无宁折于楚，而惟恐其不远。故之数国者，惴惴而无固心，婴齐乃得乘之，以旁午鸷击而无所忌。以是知晋之用吴，晋之独志也。晋祸纾而齐、鲁、郯、邾之祸急。移祸于人，而欲使之竞，其将能乎！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十三",
        "章节名": "春秋家说·成公二十二论十三",
        "text": "《春秋》书莒溃入郓，而鲁城中城，震鲁之两受敝于吴、楚也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十四",
        "章节名": "春秋家说·成公二十二论十四",
        "text": "晋、楚之合，中原之大故也。晋以合楚告鲁、卫，而后为西门之盟，非鲁史之不得书矣。中原之大故，鲁史承告而书，求其所以削，知《春秋》之略矣。《春秋》所书，志其得者嘉予之，志其失者忧而恶之。得不足当于予，失不足当于忧，因以无恶，君子之所不屑治也。晋合楚为西门之成，非果合楚也。权合楚以利有事于秦也。伐秦之词曰：“楚人恶君之二三其德，亦来告我，诸侯备闻斯言，痛心疾首。”由是以知合楚之利有事于秦矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十四",
        "章节名": "春秋家说·成公二十二论十四",
        "text": "且非独其利有事也。权合楚，以间楚于秦，秦将恶楚，则楚亦将重恶秦。秦、楚交恶而不相救，故逾年而胜秦，又三年而胜楚。晋之为谋，阳得之秦，阴得之楚，其以是为已密矣。合楚以孤秦，离楚于秦以孤楚，非果合楚。故虽有合楚之嫌，而失不足以为恶也。合楚以孤楚而胜楚，则虽延楚于坛坫，而中国之防未毁，失亦不足以为忧也。然则其谋之已密，可嘉予之与，而抑不足嘉也。有君子之略，有策士之略。君子之略，策士之所浅，策士之略，君子之所弃。暂而不可久实，乍得而名大去之，是以君子重弃之也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十四",
        "章节名": "春秋家说·成公二十二论十四",
        "text": "乍得楚之一间，使楚恶秦；乍得楚之一言，使秦恶楚。楚恶秦，因以胜秦；秦恶楚，因以胜楚。两收其胜而秦、楚两败，则既示秦、楚之孤必败而牖之合也。秦省所以恶于楚，惟晋之乘其间；楚省所以恶于秦，惟晋之其言。晋之市于楚，以孤秦而弱楚，章于秦、楚矣，则又坚秦、楚之恶晋而激之合也。故秦、楚乍离而卒合，大举天下以胜秦，而终不得志于秦。两君蹀血，仅然胜楚，而失郑毁宋，兵十一起而后定，是暂而不可久，君子之所弃也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十四",
        "章节名": "春秋家说·成公二十二论十四",
        "text": "晋之合楚，非固合也。非固合者，必不敢显其非固合之名。名著于合楚，而楚于是乎固可合矣。楚之不可合，非乍合，而即有大害随之也，以合楚为忌而立之防焉耳。名固合楚，则晋因是而不忌；宋、许同之，害不随焉，则宋、许因是而不忌；播告于鲁、卫，称说于伐秦之诸侯，则天下因是而不忌。宋、许不忌，故他日而有向戊之请；晋人不忌，故他日而有赵武之盟；天下不忌，故交相见而趋入于楚廷。楚乃以入主中国，而晋安让之。仅以小胜秦，幸胜楚，而祸延于三十年之后，实乍得而名大去。名去则实必随之，尤君子之所弃也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十四",
        "章节名": "春秋家说·成公二十二论十四",
        "text": "故斯盟也，以谓得，则固不得矣；以谓失，则犹有不失者存也；以谓谋之密，则锱铢之获、房帷之智而已矣。君子之略，固弗然也。合其所必合，离其所必离，正义于百世而不诡于一旦，大取于实而不丧其名。正大而天地之情见，见其情以治之，何忧于区区之楚哉？其以视策士之所谓略，犹巴歈之于《韶》也，弗屑录焉矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十五",
        "章节名": "春秋家说·成公二十二论十五",
        "text": "合秦以攻楚，合楚以攻秦，孰愈？曰：城濮之战，晋尝合秦以攻楚矣，败殽以后，秦不可得而合也。秦不可得而合，故狄之。以不可得合而狄秦，知合秦以攻楚之大，愈于合楚以攻秦也。秦不可固合者也，晋固与之合，则弱晋而乘之。弱伯主，乘中国，秦之所为狄也。乃其害也，孤中于晋，而未及夫齐、宋、鲁、卫、郑、蔡、陈、许，以迫周于东。合楚以攻秦，晋之祸纾矣。祸纾于晋，而害遂及于天下，此得失之枢，予夺之由也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十五",
        "章节名": "春秋家说·成公二十二论十五",
        "text": "秦之窥天下也，晋亢之。晋亢，蔽天下于秦，故《春秋》狄秦，而许晋之攻。虽然，能亢之，固不若其能服之也。且秦之去晋也近，楚之去晋也远，晋西破秦，犹未有下楚之势也，威秦而楚固不震；南破楚，而中国之势壹于晋，则威楚而秦震矣。是故合楚以攻秦，固不若威楚以震秦之得也。秦以难晋，故趣入于狄，狄秦，以晋也。楚不以难晋，而后为狄。晋惟威楚而后得为霸，故舍楚弗威，则晋一秦矣。舍楚弗威，中国可以无晋。舍秦弗攻，秦即胜晋，东国之诸侯犹得摈之于河、山之表。故其后楚削秦张，中国持之，待之数百年，而后蔑周以并天下。浸令秦削楚张，天下之亡趣急矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十五",
        "章节名": "春秋家说·成公二十二论十五",
        "text": "盖秦、楚者，俱以蔑宗周，坏封建，毁文物，而为志者也。势有难易，地有远迩，恶有先后。故春秋之季年，虽或摈秦而进楚，而楚之不可合也固然。秦窥天下始于晋，其合于晋也，则其罪释矣。楚之乱天下也不中于晋，虽合于晋，害固在天下，其罪不可释也。楚合于晋，罪不可释，则晋之合楚也弱不可疗，而恶不可贳矣。恶不可贳，而姑于西门之歃贳之，惟鄢陵之功故也。晋败楚于鄢陵，而秦不敢报其麻隧之怨；晋折楚于萧鱼，而秦不敢亢其济泾之师。故知合楚以攻秦，不若威楚以震秦之得也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十六",
        "章节名": "春秋家说·成公二十二论十六",
        "text": "秦、晋之构怨，四十年矣，晋不能牵天下以向秦，天下亦无为晋恤。鲁成之十三年，会于王都以西讨，山东之国集焉，而秦始非晋敌，天下敌矣。《春秋》书公自京师会诸侯伐秦，显命受于王，为天下之公伐也。牵天下之力，快晋之忿，君子不抑焉。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十六",
        "章节名": "春秋家说·成公二十二论十六",
        "text": "盖秦至是，非仅难晋也。且秦之难晋，亦非徒为晋故也。楚北向而争天下，郑蔽之；吴西向而争天下，鲁蔽之；秦东向而争天下，晋蔽之。楚得郑，而后及于宋、鲁、齐、卫；吴得鲁，而后及于齐、卫、晋、郑。秦惟弗得晋，而不敢出关以争。秦之出关，诸侯之祸，周之忧矣。秦既已有西周之地，凭山而东制诸侯，而思以逞者。惟晋蔽之尔。晋为天下蔽，天下之所宜助；为周蔽，周之所宜佑也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十六",
        "章节名": "春秋家说·成公二十二论十六",
        "text": "且秦之合楚也，楚不能用秦，而秦用楚。秦之用楚甚狡也。不韪之名，楚犯之；中国之怨，楚婴之；勤师暴骨，楚任之。楚固不若是之愿而安为之用者，晋失秦以授楚，秦不吝捐利以结楚也。城濮以还，楚折矣，商臣得秦而后振，是以有江、六；芈旅得秦而益张，是以收陈、郑而残萧、宋，婴齐得秦以尤逞，是以下鲁、卫而蹂莒、郓。楚恃秦之掣晋以无忌，而秦非为楚掣晋也。秦委争于楚而敝晋也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十六",
        "章节名": "春秋家说·成公二十二论十六",
        "text": "秦之悍也，祸未中于天下，而天下忘之。故微秦而楚不足以张，微楚而秦自若也。是天下阴有其巨患，晋孤任之，而天下不恤，天下之昧也。乃晋之捍楚也有名，其捍秦也不知收秦，而又负不直之咎于秦，晋是以不能得之天下，四十年而后得之也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十六",
        "章节名": "春秋家说·成公二十二论十六",
        "text": "晋得天下以敌秦，秦乃慑于天下之威，而不敢显为周慝。故先乎会伐秦之日，使问赴告旁午于中国。后此者，天下乃始绝秦忌秦，闭秦于关以不相及者，终春秋之世而天下亦以小安。故夫晋为周蔽而周听之，周得矣，非夫惠王通楚难齐之愚也；晋为天下蔽而天下应之，天下得矣，非夫鲁伐莱、郑侵蔡之妄也。故秦者，晋之所宜合天下以有事者也。上者收秦以为天下用，而秦以绥；其次胥天下以绝秦，而秦以戢。惟不孤用其忿，而与天下共焉，则其事公矣。《春秋》张诸侯之伐而临之以周，公之也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十七",
        "章节名": "春秋家说·成公二十二论十七",
        "text": "吴、楚、秦，皆《春秋》之所狄，尤有等也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十七",
        "章节名": "春秋家说·成公二十二论十七",
        "text": "诸侯之不安于侯，于是而有伯。成乎伯者，王之所自衰，君子贱之；近乎伯者，王之所未亡，则君子犹不绝之。盖伯者，王之委，非王之敌也。伯之始兴，类亦破王法，兼并以自强，然逮其强而足以伯矣，兼并之事于是而止。故齐兼纪、鄣，灭谭、遂，逮乎召陵之师，成伯而止；晋灭虞、虢，开南阳，逮乎践土之会，成伯而止。非其后之不足于狡以启疆也，蕲乎得伯止矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十七",
        "章节名": "春秋家说·成公二十二论十七",
        "text": "秦之始，攘西周之地，吞梁、芮，并西戎，穆以伯矣，而狡以启疆曾未止也。窥滑、郑，向三川，冀驾晋以凌周室，是虽得伯而不为之止，伯而不止，则狄矣。故殽之战，北征之师，《春秋》夺其伯而狄之。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十七",
        "章节名": "春秋家说·成公二十二论十七",
        "text": "楚之起也，在齐桓之前。首僭王号，食申、息，争蔡、郑，意存代周，而不蕲乎伯。故《春秋》之始见，即使从狄。不蕲乎伯，固狄也。逮乎芈旅，有江、六，并群舒，胁陈下郑以向宋，犹不蕲乎伯也。县陈不有，平宋而归，而楚之并中国也为之衰止。犹知止焉，则固近乎伯矣。不足于伯，而免之于狄，以其有所止者之近乎伯也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十七",
        "章节名": "春秋家说·成公二十二论十七",
        "text": "惟夫吴，贸然以起，贸然以来，不知有伯，固不托焉。始无蕲也，可争则争焉耳；终无止也，可犯则犯焉耳矣。不知伯，故不蕲伯。不蕲伯，则不近乎伯，而究无所止。其败也，贸然以败也。藉其成也，将贸然而无惮以不逞也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十七",
        "章节名": "春秋家说·成公二十二论十七",
        "text": "夫贸然者无固恶，然而君子早绝之而弗宥，非已甚也。刘渊、石勒、阿骨打、铁木真之初起，岂其蕴为条理，若然以蕲之，若然以得之哉？燎原之火，不谋所，无与止之而不止，乃以帝天下食万民而有余矣。故贸然者，尤甚于其有固恶也。《春秋》之于秦也，弗绝于其始，以其有所蕲也；于楚也，弗绝于其终，以其有所止也；于吴也，以号始，以号终，起于钟离，卒于黄池，与于会盟，而不得与中国齿，唯其贸然无所蕲而不知止也。故知君子之恶夫贸然者，尤甚于其有固恶也！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十八",
        "章节名": "春秋家说·成公二十二论十八",
        "text": "佞人之说不效，当言而荧，言已而败，佞不仇矣。佞不仇，君子何恶于佞哉？德人之言也效，效以此，言以此，言直而效易见，或以易见而浅之。佞人之言也效，知效之在彼，而言之于此，效焉而疑若神，庸人之所为神之也，而恶知其避就之奸乎？士燮之言曰：“外宁必有内忧。”言已而效矣。呜呼，此燮之所以为佞也！惑于其效之疑若神，中其佞而以乱义，于是以说《春秋》曰：“鄢陵之胜，幸也。”夫晋之图楚，自盟蜀以来，十四年矣。合齐通吴，间之于秦，诵楚言以绝秦，以间秦也。大乞列国之师，树齐、鲁、卫之兵为后援，誓死以当楚而后胜，其何幸哉？彼云幸者，直欲置楚焉耳。苟置楚，而晋又何以伯邪？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十八",
        "章节名": "春秋家说·成公二十二论十八",
        "text": "外宁之有内忧，不幸而燮之言中尔。岂外不宁而后内果无忧乎？赵盾之世，三方交警，而夷皋以弑，又何说也？晋之内忧，厉公之不忘情于栾、郤，而书与偃侧目其君也。效其有忧之在彼，而暴其忧之说于此，燮亦既明曙乎忧所自生，特匿其情以避，而驾其说于不测尔。故忠佞敌也，燮惟不忠，斯以善佞，迨他日之效于彼，而人且神之。君子之恶佞，惟恶其首不测而尾疑神也。汤归于克桀而仲虺诰，武王通于蛮夷而召公训，亦惟是修德令终之戒，未闻置寇于垣而以警室人之器者也。燮诚有内忧之戚以忧晋，燮胡不以死争三郤之杀于前？燮胡不以义折书、偃之弑于后？置君父之大忧，含污以自免，乃于非有忧者，姑为若知若不知之辞，以衒前知之哲。呜呼，燮之心，路人知之矣。路人知之，而传《春秋》者弗察而师之，甚哉，远佞之难也！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十八",
        "章节名": "春秋家说·成公二十二论十八",
        "text": "且夫所恶于佞者，非仅其不救于败也。摇人心，乱国是，长寇仇，启败亡，言于未兆而祸必因也。惟其佹效而疑神，人神之矣。神之将师保之，抑将奉行之，而祸以发，燮一市其阳此阴彼之邪说，取效三年之内。故后之君惩厉公之弑，后之臣鉴三郤之死，弗内反其取杀召弑之各有由，一归其咎于败楚。知以疲其师而不敢战，赵武以让之歃而不敢争，叔向、女齐以天方授楚而坐视陈、蔡之灭。伯统绝，天下裂，秦、楚之迹日迁于中国，晋之强宗乃以瓜分公室，保河、山而自固，周因以亡，山东诸侯因之以尽。前乎此者，不任其咎，一自士之言始也。然则鄢陵之战，殆伯事之终与？而悼、平两世，得以延中国之微绪，实此一战之功也。藉从士之言，敛师而退，三郤亦无以免先、狐之诛，厉公亦无以御夷皋之弑，徒使楚举郑吞宋而洊食天下，又胡外患之非内忧哉？《春秋》大鄢陵之战，目楚子之败，其异于士燮之邪说昭矣。传者舍《经》而从之佞人，惑君子于千岁之后，吾不知何所税也！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十九",
        "章节名": "春秋家说·成公二十二论十九",
        "text": "叔牙逆而书“卒”，君讨也。内有逆，君讨之，讳以全恩也。公子偃未成乎逆，而书“刺”，非君讨也。大夫之相杀，不足以为之讳。目言之曰“刺”，以全国法，章偃之亦有罪焉尔。公子偃其何知焉！介于乱而不能避，怙君母以立异于强宗，夫恶知季孙、行父之得刺公子以摇君哉？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十九",
        "章节名": "春秋家说·成公二十二论十九",
        "text": "行父之执，叔执季也；侨如之崩，季逐叔也；苕邱之舍，晋听叔也；郤犨之盟，晋听季也。大夫自相攻，晋为大夫讨，鲁之君无事焉，惴乎立其上，睨叔季之兴替，以役于晋而已矣。乃复归罪于匍匐入阱之子偃，施以无上之刑，何公族之易于杀也？即如季氏之辞而鞠之，侨如首也，偃从也。侨如奔而豹嗣，偃刺而不录于国。季之留余地以居三桓者至矣，而奚但公族之果于杀也！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "十九",
        "章节名": "春秋家说·成公二十二论十九",
        "text": "以婴齐之贤也，犹为之言曰：“夫二人者，朝亡之，鲁必夕亡。”夫岂蔑与行父之不可亡哉，季孟之不可亡而已。季孟不可亡，叔亦不可亡。自相攻也，自相树也，所假于先公之法果行而无靳者，成公之弟焉耳。大夫相攻杀以摇君，君不适主焉。君子之修《春秋》，恶足为之讳哉！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十",
        "章节名": "春秋家说·成公二十二论二十",
        "text": "百川学海而至于海，苟学焉而皆已至也。以其至而尽海于一川也，陋矣。知海之非一川，而谓川无所至也，亦陋矣。《春秋》，义海也。以义达之，而各有至焉。孙复曰：“称国以弑，举国之众皆可诛。”亦一至之义。王回、常秩不审而驳之，陋矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十",
        "章节名": "春秋家说·成公二十二论二十",
        "text": "夫《春秋》之为义海也大，大故不可以一例求也。以一例求，是尽海于一川之说也。故莒、薛、吴之弑，不可以晋例。莒弑庶其，薛弑比，众乱而弑，无适主也。吴弑僚，夷之甚者，不足与治也。晋弑州蒲，非莒薛之小弱而无权臣，吴之夷而等于化外，亦既有适主，而罪必坐。然无所坐而称国者，知罪之加于举国。惟孙复之说，至于《春秋》之一义矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十",
        "章节名": "春秋家说·成公二十二论二十",
        "text": "且夫“举国”之云，非下逮乎编氓也，闻国政者当之耳。盖栾书、荀偃、士丐、韩厥无一而可从末减也。首弑者书，而非书能独任之矣。偃之必得书，犹书之必得偃也，故书不可以偏释也。韩厥之词，一郑归生之词也。老牛其君，而欲避其名，名沮之而实劝之。怀其心而嫁其名，是书偃愚而厥狡，厥愈不可释也。士丐之词，一韩厥之词也。丐嫁之厥，而厥不受，厥师丐狡也。厥丐同情，而丐藏之益深，丐固不可释也。然将以释宋坐归生之例，举而坐之丐厥，则抑不可。宋无可弑之权，以听之归生，而书偃无可听也。乃竟释书偃而坐之丐厥，则书偃之奸仇，而君子为可罔矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十",
        "章节名": "春秋家说·成公二十二论二十",
        "text": "且夫归生之弑，宋胁之，归生欲已而不能。书偃之弑召丐厥，丐厥欲不与，而能立乎锋刃之间，高卧以从容于事外，其力劲矣。立于事外而祸不及，其望重矣。厉弑周立，厥执政，丐继之，栾、荀不相忌而相报，其情同矣。力竞而不以免君于死，望重而不为止其恶，情同而巧避其名，丐厥之恶与书偃等。之四人者，无一而可减矣。无可减者，无首从之别也。故孙复曰“举国之众皆可诛”，尽乎执政之谓也。何疑乎三晋之半天下，等诸商鞅之赤渭水也乎！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十",
        "章节名": "春秋家说·成公二十二论二十",
        "text": "复之说，为晋言也，至乎圣人之旨矣。至者，一至者也。不期乎众至，引而概夫薛、莒、勾吴之弑，则以一川为海矣。以概夫薛、莒、勾吴之不可通，遂并废其义于晋，是谓川之终不至于海也。精义以各求其至，无为尔矣。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十一",
        "章节名": "春秋家说·成公二十二论二十一",
        "text": "以梗概求义者，执一以齐之，一则泥。泥而不通，强为通之，则入于乱。故欲执一例者，未有不终于乱义者也。不知称国以弑，薛、莒、吴、晋之有异，抑弗获已而为之说曰：“厉公无道，栾书不得坐视，固将易位，而程滑遽弑焉，故没书之名以贳书。”夫厉公之召弑，亦除恶之亟尔。曹髦之事不成而司马终篡，厉公之诛未竟而三晋终分，天也。岂必如司马德文欣然以宗社奉贼臣而后为有道哉？",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十一",
        "章节名": "春秋家说·成公二十二论二十一",
        "text": "夫厉公之不若诸儿、平国、齐光、蔡固之鸟兽行，审也。抑不若齐商人之躬为大逆，审也。彼诸君者，或弑之，而无上之刑必正，则无道者固不足以藉贼之口。乃厉公以奉周治秦，亟中夏攘荆楚之大勋，曾不足以保首领于其臣，而弑之者无罪也，不亦惨与！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十一",
        "章节名": "春秋家说·成公二十二论二十一",
        "text": "诸侯危社稷则变置，非其臣之谓也。故曰得乎天子为诸侯。变置者，惟天子独耳。以天子之权授诸大夫，废置之不得，则无已而弑之。弑之而不足以为罪，覆加大有为之君以无道之名。率天下以祸义者，非此言其孰邪？故知书偃、丐厥之四贼者，情均逆，辜均重，刑均辟，杀均无赦。主名不可偏坐，而举国之刑伸焉。孙复之以定晋案，得圣人之旨矣。恶有差等，则法有独伸；罪无同异，则刑无偏置。独伸之而非有纵，众被之而非有酷，义精而宏，词同而意异。故曰《春秋》者，义海也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十二",
        "章节名": "春秋家说·成公二十二论二十二",
        "text": "惩恶之法，已败者戒，未败者诛。已败者天既治也，未败者天所未治也。天所未治，为之行诛，故曰赞天。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十二",
        "章节名": "春秋家说·成公二十二论二十二",
        "text": "君而见弑，固有不善之积也。见弑于臣，天之治之，足矣。显其所以然，而人知戒，无容更加诛也。臣弑其君而逸于讨，天治之所穷也。于是舍其君召弑之罪，而专治弑者，不得分恶于君以从减也。臣之弑君，虽即于讨，乃以贼臣之死偿君之弑，而不相抵，亦天治之穷也。虽受讨而恶名犹不可辞，而后天讨蔑不伸也。故齐诸儿、宋与夷之暴，齐光、陈平国、蔡固之淫，卫剽之篡，齐商人之逆，至于见弑，不施贬词，而况外树大勋，内诛权逆，若晋厉公之固非无道者乎！",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十二",
        "章节名": "春秋家说·成公二十二论二十二",
        "text": "故未弑，则责君以道，道先自治也。已弑则略君于法，法审其重也。方治臣之弑君，而复治君之见弑，则是以平恕处乱贼而以申商治君父，法之颇，不如其无法矣。明著其见弑，而人主固可以鉴矣。略其所以弑，而后贼穷于蔓辞。蔓辞穷则爰书简，爰书简则国法壹。故曰：“《春秋》成而乱臣贼子惧。”辞穷而法壹也。",
        "level": 3
    },
    {
        "书名": "春秋家说",
        "年号名": "成公二十二论",
        "序号": "二十二",
        "章节名": "春秋家说·成公二十二论二十二",
        "text": "《春秋家说》卷二下终",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "一",
        "章节名": "春秋家说·襄公二十三论一",
        "text": "晋灵公之世，郑、宋争，而楚因郑以逼宋；晋悼之初，郑、宋争，而郑借楚以亢晋。故楚势莫如郑，晋势莫如宋。乃宣之元年，晋出微师以挠郑，而宋人偕。其后遂委宋之自战，而晋无事。此赵盾所以丧诸侯也。襄之元年，晋勤师以加郑，韩厥独行，诸侯次于鄫，而宋人不与。楚、郑屡犯宋，晋皆当之，而宋人不报，此韩厥所以能合天下也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "一",
        "章节名": "春秋家说·襄公二十三论一",
        "text": "晋委宋于郑，则威丧于郑，恩丧于宋，弱宋以自失其辅，是三丧也。晋专郑于己，而置宋于无争，则郑无深怨于宋，而益畏晋。宋益暇，而可以为晋拒楚，是交得也。郑畏晋之专己，威不丧也；郑无深怨于宋，则有加于宋而不力，宋乃暇焉，则宋恩晋也。宋不争郑，楚无衅以过求夫宋，辅不失也。是故韩厥之为是谋，审于利害之归矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "一",
        "章节名": "春秋家说·襄公二十三论一",
        "text": "天下无非义而可以利，《传》曰：“放于义而行。”以其知伯者之义矣。以其身而任天下之伯，利亦己择之，害亦己赴之，实亦己任之，名亦己尸之。害不分，名不委，夫然后可以守诸侯而任天下之赜。故《易·姤》之二曰：“包有鱼，不利宾。”象曰：“义不及宾也。”象言利，夫子言义，义在而委之，利亦委之矣。故义者，利之合也。知义者，知合而已矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二",
        "章节名": "春秋家说·襄公二十三论二",
        "text": "老子曰：“圣人不死，大盗不止。”激夫窃礼乐者攘臂以仍成乎大盗，而已甚言之也。已甚之言，激于末而忘其序。夫窃者固有序，窃于人者亦有序，是故反之以防其失也亦有序。礼乐之窃，与其见窃，则皆自征伐始矣。征伐未之有窃，而遽有窃礼乐者，必不受窃也。童子之手抟黍，莫与批之，固不可得而夺矣。征伐之不能窃，而遽窃其礼乐，必不能窃也。一夫无挟，遽黄其屋而冕其首，狂而已矣，旦然而夕戮矣。夫知窃者之序，先于征伐；受窃者之序，先丧其征伐。则礼乐之窃，大乱之极，而始防不在是也。非乱之始，则礼乐虽窃，不任其咎，况其本不听窃者乎？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二",
        "章节名": "春秋家说·襄公二十三论二",
        "text": "又况夫礼乐之行，节征伐而制其度，足以治夫征伐之窃者乎！故弗获已而咎征伐之为窃资，犹贤于其咎礼乐也。鸡泽之会，大夫受盟；溴梁之会，大夫庚盟；宋之会，大夫尸盟。大夫盟，而齐遂移，晋遂分，鲁遂专。是会盟之为盗资也，而非也。悼公立六年，而后亲将以出。乐、韩、荀三大夫，专以其兵驰驱天下，控扶齐、宋、鲁、卫暨小国之卿，胥制诸侯之师，以成乎下移。兵归之，民从之；功归之，天下望之；权归之，君且畏之。以无耦之威，成尤重之望，率习于相从之民，上逼其主，而后会盟之窃，若行所无事，而用其不容已。是故弗获已咎征伐之召窃，犹之可也。征伐不可弭，固不可勤，即可以勿勤之道防之也。征伐勤，国君倦，怵之以凶危，诱之以尊安。于是受窃者发其箧，出其器，恬以授盗而不惊。大礼之行虽勤不倦，大礼之制尊而光，大礼之仪恭而安。以审度而节兵，利器不操而固无所丧，恶容彼窃者而斤斤以之忧为？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "三",
        "章节名": "春秋家说·襄公二十三论三",
        "text": "善用者不用其所用，善威人者不威以其所畏。天下无可频用，而威无固威，久矣。用频则竭。威以所必畏，则徐测其无足畏而威亦尽也。楚之为天下患，自熊通始。熊通之以患天下，自蔑周始。蔑周而不能得志于天下，楚犹有畏天下之心，而无畏于周明矣。齐桓召陵之师，实以天下之可畏者制之，而名以周之职贡收之。楚固不欲暴其畏天下之实，无宁收之于畏周，而楚服。惟夫齐桓之不殚其威，而以不用者用也。乃桓名用周，而实未用。则其用周也，固未尝以用用之也。夫名者，固有时而生乎实，楚无宁收之于畏周，而遂成乎畏齐。故以庄王之强自处以伯，不绝于周之侯服，去熊通之自大也已远，于是乎忌周之势成。楚忌周，则是周可以畏楚，而晋得以用之也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "三",
        "章节名": "春秋家说·襄公二十三论三",
        "text": "乃周仅有其威，而晋之不宜频用也，亦审矣。何也？周之威，惟以不实用而仅有者也。晋厉之伐郑，三用尹单柯陵之盟，二子与歃。逮乎悼公收郑通吴，以为鸡泽之盟，而单子复莅，是何用周之亟也！夫晋之不能下楚，而仅争之郑，不足于楚之势也。争郑而不必得郑，同盟以谋之。尤不足于郑之势也。仅得郑而大会以收之，要盟以保之，自无可必保。而扳吴以怙之，尤大不足于楚郑之势也。有不足之势，暴于楚，暴于郑，然且煌然引重于周，则晋之不能得郑而急保郑，无以抑楚而仰之吴，实已暴，名已无权，周之威无有余焉者矣。暴周威之无余，贻楚以无畏之慰，而益生其力。楚力生，晋力死，故竭其用者，竭其力也。于是而齐桓之阴阳名实，起无威之用以伸威于楚者，其短长尽露，而道为之穷。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "三",
        "章节名": "春秋家说·襄公二十三论三",
        "text": "夫晋之始伯，无是也。战胜楚，而后为温之会，示楚不足当周之治也。灵、景之世，晋为楚诎，而犹无求于周，故庄王之强，不自处于伯而不得。厉始用周，“悼踵用周”，而周竭。周竭而晋恃以伯者亦竭。幸楚审之非熊通芈旅也，悼乃薄收之郑而不丧诸侯。以厉、悼之事，值通旅之敌，晋偾而周亡久矣。晋悼之宜丧伯也三，而奖大夫不与焉。用周，用吴，无能加楚而全力以向郑，三者皆足以亡，恃无其敌焉耳。《春秋》书悼公之事，张皇纷纭，喧豗劳疲，情形具于策，望而知晋之且替。《传》曰：“史外传心之要典。”其此谓乎！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "四",
        "章节名": "春秋家说·襄公二十三论四",
        "text": "以德建者与畜德者邻，以道建者与适道者邻，以谋建者与善谋者邻。故《书》曰：“臣哉邻哉。”邻其所邻而有功。故《易》曰：“出门交有功。”晋悼之不择，下而与猥末之陈、郑相邻以谋，功之诎也，不亦宜乎！郑之决从楚也，盟蒲以后，十三年矣；陈之不北向也，辰陵以来，二十有九年矣。公子申殛，楚诎于吴，婴齐恚死。夫二国者，乃惊愕失措，而请盟于晋。呜呼，以此谋国，亡之徒也！与亡之徒者邻，惊喜失据，奉王臣，合天下，以与之谋，晋之去陈、郑也能几哉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "四",
        "章节名": "春秋家说·襄公二十三论四",
        "text": "往者晋得郑，则楚师必及于荥。郑受盟于鸡泽，楚兵不加郑者五年。侧戮申殛，婴齐不保。壬夫贪而专国，陈以之叛。夫非谓楚衅之不可乘也，非谓陈、郑之来而不宜受也。陈、郑偷而附于晋，晋能弗以偷受之，则知二国者，失据而无固志。悯其弱以惛焉，重可悯而不可恃也。悯而受之，知不可恃，徐收之而不为之动。晋文之于卫，请盟不许，不恤褊心之讥，而持之益坚，此志焉耳。奉王臣，合天下，以敷心肾肠于不可恃之羸者，相与为偷，以待壬夫之死而后戒，何戒之晚也。若夫楚之有可乘矣，上不难以请王命，致王臣，下不难以尽合山东之侯氏，投间而起，大举以向申息之北门，亦奚求而不得？而屈一郑君，致一陈大夫，即若定天下于几席之上，沾沾然两旬之内，再勤鸡狗马之血，指天画地，而谋保此一日，是陈、郑之以救亡而取亡者，晋乃欲用之以伯，是可不为之大哀邪！齐桓之用江、黄以成伯，而即以毁伯，固不如晋文之独用齐、秦也。江、黄无恃力，而陈、郑抑无恃心。亡之徒者，恃我以为心，未闻我之以彼为心也。晋厉公再振之业，衰之悼，丧于平，绝于昭，无他，不择而已矣。己未盟于鸡泽，戊寅及陈袁侨盟，庸主具臣之偷心，《春秋》传之矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "五",
        "章节名": "春秋家说·襄公二十三论五",
        "text": "孟子曰：“以小事大，畏天者也。”“畏天者，保其国。”通其义者，非谓事大之即为畏也，惟畏而后可事大以保国也。故大功有所居，大名有所当，大事有所任，大机有所秉。秉大机，任大事，当大名，居大功，吉之所生，凶之所伏。凡若此者，非国小人微可乘间以揽之己，其亦明矣。晋之欲合吴也，盟于蒲以俟，而吴不应；会于鸡泽，专使以迎吴，而吴不赴。蕞尔之鄫，介鲁以通吴于晋，而吴远去其国，以受盟于戚，何鄫之无忌也？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "五",
        "章节名": "春秋家说·襄公二十三论五",
        "text": "鄫者，吴之北道，鲁之南鄙，莒之西徼也。鄫南得吴，北得鲁，以邀功于晋，鄫乃无莒。鄫南得吴，西邀事于晋，灭于莒而不亡，灭鄫而鄫复见，犹陈、蔡之灭于楚而又复也。《公》《谷》说不足信。鄫乃无鲁。无莒无鲁，鄫不复有畏威之心矣。会戚之明年，剥丧于莒，不三十年而并入于鲁。任天下之枢，系一时之望，嫉于人，而居之已盈，远怙而近不恤，不亡何待焉？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "五",
        "章节名": "春秋家说·襄公二十三论五",
        "text": "夫弗畏而以正，犹莫之保，江、黄是也。况鄫之通吴，通非所通，以肇中原之乱者哉！《小宛》之诗曰：“哀我填寡，宜岸宜狱。握粟出卜，自何能谷！”畏者，畏其不谷也。巫之如晋，与叔豹齿；戚之会，与吴人齿。无所往而不自谓谷，无所往而不得亡也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "六",
        "章节名": "春秋家说·襄公二十三论六",
        "text": "圣人之言，与天同化。天化之缊，中也。中者，不偏不倚而藏诸用者也。藏诸用，无显用矣。故德行于生杀，而生杀亦不以意，天之所为易知而不可测也。圣人赞天之生杀，而天不与圣人同忧；夫妇与圣人之知能，而圣人不与夫妇同激。圣人不忧，则无以修道而立教，天之道教固行，不待忧也；夫妇不激，则不能好善而恶恶，圣人之好恶已诚，不待激也。谓莒人以其子为鄫后，灭人之祀而有其国，与灭国等，此激论也。二《传》以其激怒为圣人之激词。审然，一往之喜怒，感而为已甚之生杀，夫妇与能之，而岂曰“游夏不能赞”邪？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "六",
        "章节名": "春秋家说·襄公二十三论六",
        "text": "且夫莒之以子后鄫也，鄫之宗祀未殄，鄫之社稷未屋，鄫之公族未降于编氓，鄫之宗子可与争，而特未能争耳。与夫毁宗庙、屋社稷、编氓其子姓，婴城力守，丐免而不得者，情理之相去，岂但疑似之间哉？况乎鄫君实自亡，而后莒私行焉。宽鄫以亡国之善词，是贾充不宜得恶谥也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "六",
        "章节名": "春秋家说·襄公二十三论六",
        "text": "有激词则有深文，有深文则有姑纵，终以逆夫妇之同情，拂天地之生杀。躁以乐新者，特未之察耳。故我知莒人之灭鄫也，我知赵盾、许止之弑君也，我知郑髡顽、楚麇之以病卒也，我知蔡侯申之为盗杀也。平情笃信，以观于圣人之言，易知者或尚莫之测也。激喜而津津，激怒而悻悻，激易简以成乎险阻，奚当哉！夫妇有圣人之知能，圣人无匹夫匹妇之喜怒。道之不明，激者乱之也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "七",
        "章节名": "春秋家说·襄公二十三论七",
        "text": "或说《春秋》曰：“录毫毛之善，贬纤介之罪，非君子之言也。”韩非、申不害之爚道，卫嗣君、曹叡、唐宣宗之蠹治，此而已矣。小知詹詹，大知闲闲。小知者，大知之贼也。录毫毛之善，鄙师、酂长之课也；贬纤介之恶，督邮、巡徼之司也。《春秋》天子之事，而从乎鄙、酂、邮、徼之知，以此治经，不如其无治矣。《春秋》之取舍，圣人之喜怒也。喜无当于圣人之喜，齐桓存卫而有不予；恶无当于圣人之怒，晋文召王而有不夺。故夫善不全而恶未极者，赏罚有吝焉，慎之至矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "七",
        "章节名": "春秋家说·襄公二十三论七",
        "text": "乃均此一事也，此有毫毛之善，而彼有邱山之恶；此有纤介之恶，而彼有江河之善。词难两显，姑无已而抑大以伸小，则元德隐而巨憝逸。故弑君，大恶也，郑髡顽之如会，小善也，以髡顽之不宜于得弑，而逸弑君之辜，将有君而贤，人戕人弑而弗治乎？考髡顽之事晋，非果有弃夷即夏之志也。公子申戮，婴齐死，楚挫于吴而去之若惊，以势沮焉已耳。善固不可采，弑君之恶固不可逸，采之于纤介之疑似，而逸邱山之显辜，申、韩之学所以仍自屈也。役情于一往而屈于其继，或怵惕有余而是非隐，或恶怒不返而斟酌废。曲以为名，细以为法，取新于耳目，以疑天下之适从，非夫敢于贼道者，无尚此也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "七",
        "章节名": "春秋家说·襄公二十三论七",
        "text": "故曰：我知髡顽之自以病卒也。二《传》之传闻，或者晋人欲以文致郑罪而胁郑乎？以晋人之词为词，非天下之公言也。髡顽卒，郑为晋讨蔡，而受会于邢邱。则从晋非髡顽之独心，而大夫之不以此弑也，亦明矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "八",
        "章节名": "春秋家说·襄公二十三论八",
        "text": "兵者，毒天下者也。用之而即毒，不待其多杀也。行于不得已焉则杀，得已焉则勿用，故曰不戢自焚。今夫以毒攻疾者，无已而攻之，已疾而后可勿攻，则疾已而固勿攻矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "八",
        "章节名": "春秋家说·襄公二十三论八",
        "text": "畏巴菽之劫也，姑弗使大饮，而日咀之，疾固不可夺，而元气尽，岂不愚哉！晋之舍楚不竞而惟郑是求，愚犹此也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "八",
        "章节名": "春秋家说·襄公二十三论八",
        "text": "畏楚之毒而浅尝之郑，以频挑之，会楚无熊通芈旅之为君，谷于菟、叔敖之为相，故亦贸贸往还于郑而相报尔。及其浃三年之内，四兴向郑之师，旦饮至而夕发轫，车敝马羸，兵疲将惰，劳天下以寒诸侯之心，而徒忌与楚一战。三军之众，十有二国之君卿，其以资晋人翱翔之戏邪！故悼公君臣有自焚之道焉，而奚啻不足以霸？《易》曰：“高宗伐鬼方，三年克之。惫也。”伐者，鬼方也，非故从我之郑也。三年克矣，非翱翔而避坚敌也，然且曰惫，则晋悼、荀之免于亡，岂非幸与！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "八",
        "章节名": "春秋家说·襄公二十三论八",
        "text": "夫争郑者，缘制楚也。无求于楚，焉用郑？郑不服者，恃楚也。能创楚，郑将焉往？本末逆顺之势，夫人而知之矣。乃疲天下于四年之中，仅以得歌钟女乐之饷。是婴儿之控首呼天而以易一饵也。君道长，臣奔命，兵死于驰驱，氓死于转饷，郑之边鄙，死于侵掠者不知凡几矣，而徒畏一日原野之暴骨，是盗跖日脯人肝而分以饲饿夫于道也。仁不足以仁，让非其所让，威而益丧其威，合诸侯而即以召离。晋自是而兵不能复及于中原，令不能复行于列国。甚哉，悼之以小知而堕伯业也！说《春秋》者犹从而奖之，不已过与？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "八",
        "章节名": "春秋家说·襄公二十三论八",
        "text": "夫杀以止杀，未闻留杀以滋杀也。萧鱼之会，弗获已而后以倦归，王者之所不忍，伯者之所不屑，《春秋》叠序其兴师之勤，绘其黩也。郑人请成而不列于会，明乎非召陵、袁娄之绩也。虽有乐黩武而惮除患者，不容叛经以为晋悼释。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "九",
        "章节名": "春秋家说·襄公二十三论九",
        "text": "合十二国之诸侯以伐郑，始以会于萧鱼，终合十八国之诸侯以侵楚。始以盟于皋鼬，终两书曰“公至自会”，未毕其初事之词也。召陵之侵，无救于蔡，无得于楚，萧散无终，而以盟毕之，信为未毕矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "九",
        "章节名": "春秋家说·襄公二十三论九",
        "text": "萧鱼之会，郑服也。郑服而何为未毕邪？夫晋牵帅天下之君师，暴露三年，未遑税驾，只以收薄赂于郑，而仅服之，其以是为可毕事也与？将欲毕之，入其都，俘其君，迁其国，无已而灭其社稷，于以收十二国三年四举之威，而亦仅报其大劳。然而以此加郑，而固不得矣。夫郑者，非天下之大害之司也。深伐之而不可，浅伐之而徒勤。由其萧散无终，大会以解者观之，晋人之不揣以争郑，自困于恩威，而失霸宜矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "九",
        "章节名": "春秋家说·襄公二十三论九",
        "text": "服郑之道，德绥之，上也；立威于楚而郑自来，次也。不能于楚，则固不能于郑矣。不能于楚，仅能于郑，是终无以有能于楚也；不能于楚，仅能于郑，而其能于郑者亦仅也；故虽得郑而终不敢问楚，既且授诸侯于楚，以戴之而长诸侯。晋悼之所成，概如此矣。誉之者乃曰“推至诚以服郑也”。夫以至诚服人者，固必牵帅天下之君师，疲敝于道路者三四年而无税驾，一歃再歃，姑弗获已，而收功于纤芥之贿乎？会而不言郑与，以伐郑出，而以会终。《春秋》之陋萧鱼，亦如其陋皋鼬也。说《春秋》者以悼公为复伯，吾不信也。无已，其齿诸宋襄而可乎！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十",
        "章节名": "春秋家说·襄公二十三论十",
        "text": "小人之心惟君子知之，与小人为类者弗相知也。苟弗知之，重之以疑，益之以忮，竞之以遽，还相为遽，而祸极于不已。莒于鲁，故未有郤也，一旦以小犯大，方伐其鄙，旋重师而环其邑。鲁之救台，台围释而亟破其别都。祸发于一旦，两相为遽，而惟恐不力，是何其相忮之深邪？台，费之旁邑也；郓，台之接壤也。鲁城费而莒围台，鲁城防而齐围成，其故一也。且夫鲁之亟城费与防也，其非为齐、莒设，明矣。季欲分鲁而费城，臧欲要鲁而防城，斯亦何与于齐、莒，而遽为齐、莒忧？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十",
        "章节名": "春秋家说·襄公二十三论十",
        "text": "虽然，其启疑者，固有以也。季与臧之欲夺国也新，而居势也不厚，为之利以啖其君，为之名以蛊其民，必将曰：费城而南制莒，防城而北捍齐，收莒亢齐，国家之利。二氏其为国吠犬也。之情也，能知之者，其惟君子乎！君子之审于事，惟知人也。其知人也，惟审实也。宿纥之不自靖，而费防之筑，不足为齐、莒难，亦易见矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十",
        "章节名": "春秋家说·襄公二十三论十",
        "text": "国无能自固，则见似而疑；情无能自守，则方疑而忮。疑不虑，忮不惩，愤于一往而不思其反，故莒、齐于鲁，兵连祸结，君俘国围，咸自召也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十",
        "章节名": "春秋家说·襄公二十三论十",
        "text": "夫君子有弗信之人而无过疑，有必争之实而不以忮。故天下方乱，不与其乱，内先自固，可以无忧，事猝惊心，有以自守。待之须臾之顷，小人之情形尽见，而我亦可以无忌矣。夫小人之名为攻也，意不在攻也；名为弗攻也，固将攻也。幻以摇庸人之志，而实不能佚君子之鉴。是以情穷于君子，而君子不代之以受恶。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十",
        "章节名": "春秋家说·襄公二十三论十",
        "text": "宿与纥也，一仇其奸，莒为之残，齐为之毁，晋为之敛怨于莒、齐，而勤天下以召叛，况鲁襄之童昏受掣者乎！时无君子，交相为愈，猝然颠越以成乎乱，然后小人之求益仇，而得益坚。鲁遂分，晋遂失伯，齐困莒凋，费防耦国。与小人为类者，恶知其底止之如斯邪！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十一",
        "章节名": "春秋家说·襄公二十三论十一",
        "text": "开大功者不保其终，则或起而残之。残其身，没其功，掩其成以为己绩。虽然，亦无能居也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十一",
        "章节名": "春秋家说·襄公二十三论十一",
        "text": "晋悼之君臣，有合诸侯勤天下之迹，或艳称之。求其实，皆厉公之余业尔。悼之有事于天下者三：服郑也，用吴也，拒秦也。厉无鄢陵之战，楚何为失郑而终已？无麻隧之师，秦何为见伐而不报？无钟离之约，吴岂听蕞尔鄫之命以北向而受盟？悼公因之，是以有求而亦得。栾、荀士丐因之，是以执政于晋而为诸侯雄。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十一",
        "章节名": "春秋家说·襄公二十三论十一",
        "text": "夫悼公固无桓、文之志，书、偃、、丐之区区，亦岂虑天下而勤之邪？业已推刃厉公，而堕其十九之功，则无以自掩而谢国人之咎。故三役者，皆非悼公君臣之得已也。席厉之业，竟厉之事，苟可掩厉之成劳为己迹，则薄收遂已，而无过望于大成，亦偷心之固然矣。薄收之郑，而得贿旋师；薄收之吴，而退吴于向；薄收之秦，而棫林遽返。舍三方以无成，天下之去晋也亦自此始。悼无成功，晋无成伯，只借手以为权臣得晋之资。呜呼，又孰知悼之资贼刃以得国者，徒勤而终非固得也，抑孰知栾、荀、士氏之终以得晋而赤其族也。不祥之犯，祸莫大焉。窃人之功，名终毁焉。天之道也，王之法也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十一",
        "章节名": "春秋家说·襄公二十三论十一",
        "text": "《春秋》于萧鱼，不序郑服之绩，于会向伐秦，目士丐、荀偃之专行以劳天下，而显其无成。奸人之奸，无可掩矣。悼公没，荀偃死，吴自竞于南，秦自竞于西，楚分诸侯于晋。栾氏先亡，荀、范势夷，而赵武、魏舒、韩起代兴于晋。故曰：“天之所佑者顺也，人之所助者信也。”履不信，思不顺，或又起而残之，将谁尤哉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十二",
        "章节名": "春秋家说·襄公二十三论十二",
        "text": "《春秋》之奖伯，靳天下而一之也。伯之未兴，诸侯相攻而无已，王以是而益如赘，民以是而益如焚。民既病而偷相仇，王既无以翕天下，而自保也亦危。故子曰：“微管仲，吾其被发左衽矣。”非仅山戎、狄、楚也，一朝之忿，竞其民以死之者，皆山戎、狄、楚也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十二",
        "章节名": "春秋家说·襄公二十三论十二",
        "text": "伯兴而天下犹一矣，天下犹一则若存若亡，仿佛之声灵，固天子也。民有辑，固以存其生；民有归，固以心无妄竞也。微此，将枵然自保乎伯之名，而诸侯不禁于相攻，恶用奖伯而徒以替王邪？故诸侯之复自相攻，于是乎而伯不足奖。是以《春秋》亟夺其伯，而一以无伯之治治天下。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十二",
        "章节名": "春秋家说·襄公二十三论十二",
        "text": "晋悼之季年迤于平公之世，齐、莒、邾攻鲁，鲁攻邾，宋攻陈，卫攻齐、曹，一朝之忿无所归辑，视诸齐桓未兴之日为无愈矣。平公之合诸侯，盟不书同，执大夫而称行人，非伯之词也。后乎溴梁之会，七年而伐晋之师举，与卫齿焉，无伯之词也。圣人之欲治天下也益难矣。王者不兴，伯不可用。故曰：“天下有道，某不与易也。”非圣人其孰能易之哉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十三",
        "章节名": "春秋家说·襄公二十三论十三",
        "text": "惟固有德，则乘于道者不能与争。德非固有，而先丧其道，乘于道者虽无德而争之有余。盖道可乘也，德不可乘也。道用天之自秩，因先王之已制，约乱人而俾勿甚乱者也，故可乘也。德非固有，不足以丽乎道，则恒为乘道者之所诎矣。故曲直老壮，壹因乎道。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十三",
        "章节名": "春秋家说·襄公二十三论十三",
        "text": "晋为溴梁之会，命诸侯曰：“归侵地，抑齐之强，扶鲁之弱，弭邾、莒之乱。”德人之言也。直于齐，壮于齐，谊不得与之争，而齐无忌。晋德虽衰，其于齐之秉凶以为德者，不犹远乎？盟而其臣逃，未几而伐鲁之兵五出。执邾、莒而邾、莒不顺，围齐而终不能修袁娄之已事。何齐之壮邪！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十三",
        "章节名": "春秋家说·襄公二十三论十三",
        "text": "学《春秋》者，比其事，观其所由，而得失之故显矣。齐灵之悖，德悖也。德悖于人，而道不圮于中国也。会于溴梁，大夫盟，上无诸侯。齐之伐鲁，比年五出，而君将者四。齐乘道，而晋乘非道，不相下之势在此矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十三",
        "章节名": "春秋家说·襄公二十三论十三",
        "text": "故道者，德所乘也，亦无德者之犹无可乘也；德者，道所秉也，非无道者之可秉也。鲁惟为季孟树邑，而邾、莒憎；晋惟为荀偃抒怒，而齐灵逞。道无可乘，詹詹之德言不足以令，久矣。故用人情者不如用天秩，用己志者不如用王制。君臣父子之外无德也，尊亲令恭之外无直也。齐由是而张乎天下者逾三十年，迨乎陈氏之强，而后大挫于吴。鲁之益弱，晋之不竞，又奚怪焉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十四",
        "章节名": "春秋家说·襄公二十三论十四",
        "text": "诸侯之盟会征伐，必亲者也。委之大夫，而权以替，国以不振，虑事者之所宜尤慎也。乃以此为虑，赵宋之君相收权于上而替其臣，渐渍以弱，国丧于金、元而莫之拯。通此者极难矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十四",
        "章节名": "春秋家说·襄公二十三论十四",
        "text": "夫道者，一致而百虑者也。尽其百虑而一致通，何疑哉？道之所自秩，等杀有体，端委有绪，古今递革而一致者，固不紊矣。盟会征伐所自出者，天子也；将而行之者，诸侯也。诸侯之臣大夫，非犹夫天子之臣诸侯也。三代之诸侯，后世之将帅焉耳，其大夫，属吏焉耳。春秋之诸侯，上拟天子而尸盟会征伐之制，故以将行之权委之大夫而权失。赵宋之天下，尸诸侯之事而替其臣，使不得视诸侯，以夷于陪贰，自卑以卑其臣，而举国无权。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十四",
        "章节名": "春秋家说·襄公二十三论十四",
        "text": "自天子出者，诸侯之所宜躬亲也；自天子出者，非天子之所吝而不出者也。封建郡县之殊致，上下之等，相仍之尊，任使之道，相辅之势，一而已矣。知其一，则下不移，上不摄，各有司存，天秩之不紊，审矣。故春秋之季无诸侯，诸侯上拟天子而失其诸侯，大夫之所以终成乎诸侯。弱宋之制无天子，天子自视诸侯而削其诸侯，诸侯不建，则任卑贱之陪属以与强邻争，宜其仆也。三代之礼，郡县之权，革其文，必因其实。以天子统诸侯，以诸侯治大夫。未有无诸侯而不倾以丧，古今一也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十五",
        "章节名": "春秋家说·襄公二十三论十五",
        "text": "同盟，同欲盟也；同围，同欲围也。忌齐之争伯者，晋也；毒齐之屡伐者，鲁也。以鲁勤晋，以晋勤天下，宋、卫、郑、曹无怨焉。滕、薛、杞、郳狎于齐而惮其强，久矣。若莒若邾，又比齐以干鲁而试晋者也。夫恶以云诸侯之同欲哉？欲之从其私而翕于一时者，虽固欲之，君子不成其欲。不成其欲，不许其欲也。欲之出于理势之必然，而固将以是为安者，虽弗固欲，君子必成其欲，以为不欲而不可得也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十五",
        "章节名": "春秋家说·襄公二十三论十五",
        "text": "晋之勤鲁，非独为鲁也；天下之勤晋，非独为晋也。天下可无晋，翕然从之，而适成乎党；晋可无鲁，牵率天下以争，而适成乎诐。党以诐，君子不许之。以勤天下，而天下固然不效其勤。合诸侯之众，无怨者，狎者，比者，翕然固之，而弗得不欲，天下其何欲哉？不欲夫无伯之情同也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十五",
        "章节名": "春秋家说·襄公二十三论十五",
        "text": "晋当灵、景之世，尝失诸侯矣。其失诸侯也，失之于楚；其失于楚也，先失齐也；其失齐也，失鲁于齐而后齐抗也。断道之盟，晋得鲁而后能挫齐，齐已挫而晋乃以暇求于郑而折楚。是故鲁之系于晋重矣。齐西抗晋，不得鲁则晋压其户；齐南联楚，不得鲁则横绝其声息之往来。故齐桓之伯也，盟于柯，而始有事于郑；定僖公以讲于柽，而始有事于楚。楚之静躁视齐，齐之出入维鲁。惟然，晋恶得不勤鲁，而天下亦恶得不为晋勤邪？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十五",
        "章节名": "春秋家说·襄公二十三论十五",
        "text": "晋之勤鲁，非鲁事也。勤鲁以争于齐，非晋事也。非鲁事，故晋以大号天下而不吝；非晋事，故晋以大号天下而不惭。天下自为以勤晋而以勤鲁者勤之，故不恤无怨，不畏非敌，不敢不释其比党之邪心，而共勤一伯。且夫萧鱼之会，晋伯之功浅矣，溴梁以来，晋伯之势夷矣。功浅者，将无以服天下；势夷者，暂一合而殆不可久也。将无以服，而服于其夙服；殆不可久，而犹暂一合焉，固君子之所甚珍而欲挽之者也。人心犹可用而瓦解未成，伯之存亡，系之亟矣。围齐之功不终，天也。荀偃死，赵武以偷心继之，东无事于齐，西无事于秦，南无事于楚，舍鲁不恤，置邾、莒不理，而小国悉离。四国交战，吴、越入而为主。斯役也，介乎伯之将裂而挽之者与！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十六",
        "章节名": "春秋家说·襄公二十三论十六",
        "text": "人心之坏，其始不堪于义而犯之，其继狎于不顺而忘之，而终忕于不道而覆执以为义，极矣。覆执以为义，则奉之为典，建之为名，循之为毁誉，用之为赏罚。呜呼！典其非彝，名其非正，毁其誉，誉其毁，赏其必罚，罚其宜赏，而人无纪，不禽者鲜矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十六",
        "章节名": "春秋家说·襄公二十三论十六",
        "text": "故君子甚恶其忕于不道也，始不堪于义，不敢名言不道之为道，坏未极也。君子甚恶其忕大于不道，则不堪于义者，宜若可矜，然而君子弗矜也。不堪于义则轻犯之，犯之屡则必狎之，狎之熟则盈一国之心腹肾肠锢于是焉，以匪此而不典，匪此而不名。故夫不堪于义者之必以忕于不道终，端委一致之势也。厥貉之会，蔡始从楚，《春秋》即书曰：“楚子、蔡侯次于厥貉。”之会，陈、蔡背晋，《春秋》即书曰：“陈侯逃归。”蔡果忕，从楚以为义，执以为赏罚，而杀公子；陈果忕，从楚以为义。执以为毁誉，而公子黄、二庆互操以相谤。毁誉无忌于下，赏罚无惭干上。陈、蔡之去人而即禽也，震霆之所不能警，江、汉之所不能浣矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十六",
        "章节名": "春秋家说·襄公二十三论十六",
        "text": "故人心之害，莫大乎不堪于义，弗可以情之穷困而贳之也，弗望其他日之悔而姑待也。习成于偶然，妄生于一念，治之早而已。《易》曰：“臀无肤，其行次且。”立志以循义者，岂有末流之可争哉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十七",
        "章节名": "春秋家说·襄公二十三论十七",
        "text": "《春秋》之义，不比事不足以达微言。其人当罪，习俗夺于势而隐之，则起特文以显之；其人未当罪，习俗夺于势而文致之，则不起特文，如其所文致者以暴之。晋人杀栾盈，郑人杀良霄，当时文致之狱辞也。取讨贼之词，加之盈、霄，君子之修《春秋》，无此已甚之法，知为当时之文致矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十七",
        "章节名": "春秋家说·襄公二十三论十七",
        "text": "栾氏之亡，汰也；良氏之亡，亦汰也。复入其国而不言叛，恶止于汰而无叛心。其复入也，固无叛事，不叛而比之于国贼，知《春秋》之无此法也。盈霄不当讨贼之辟，君子无治焉，因当时文致之辞为辞，加之罪者之慝章矣。天下无王，国无君，有得罪于执政大夫者，罪视弑君之贼，乘骄淫沉酗之纨绔，灭人家而以利其私，定为爰书，告之邻国，登诸史策，廷无异议，天下无异词，此夫《春秋》之所深痛者也。痛之甚，而无以显文致者之奸，故为如其词以达其恶。若夫盈与霄之不可以州吁、无知例也，则不待起特文而自明矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十七",
        "章节名": "春秋家说·襄公二十三论十七",
        "text": "里克、宁喜，亲弑者也，弑而得以大夫称。赵氏，贼也，贼而不没其世爵，以杀大夫之礼杀也。栾盈、良霄，得罪于执政，乘其汰而杀之，不得以大夫称，不以杀大夫之礼杀之也。夺其官，绝其籍，肆其尸，灭其族，举国仇之，尽锄其党，拟于宫官之辟，极矣。襄公之末，伯无统，官无治，廷野无公是非，而盈、霄当罪，前乎此者未之有也。《春秋》之词隐，君子之志戚，非达于词外者，不足与于圣人之微言，惟此类焉耳与！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十八",
        "章节名": "春秋家说·襄公二十三论十八",
        "text": "兴不浃旬者，亡不逮于望朔。其所以兴者，即其所以亡也。吴见于《春秋》者七君，而五以兵死，一再战而不胜，国遂以亡。以兵兴，则以兵死，而以兵亡。其甘兵也，以之死，以之灭，犹固然其甘之矣。故胡子髡、沈子逞卒于战而书“灭”，其以兵死为惨而凶讣之也。吴子遏、吴子光不书“灭”而书“卒”，其以兵死为幸而正讣之也。从主人之词，不为之书“灭”以悼之，绘其乐杀轻死之心，而系之“门于巢”“败于槜李”之后，以显其实。吴之为吴，见矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十八",
        "章节名": "春秋家说·襄公二十三论十八",
        "text": "畏，厌，溺，不吊者也。为千乘之君，乐得不吊之祸，以倡臣民而奖之死，故《春秋》之贬蛮夷者，未有如吴之甚者也。晋乃以之为援，晋之所以不振；鲁乃与之为婚，鲁之所以益衰。彼且速兴捷亡，而贸贸者犹恃之，“困于石，据于蒺藜”，不偕之以捷亡者，其犹幸夫！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十九",
        "章节名": "春秋家说·襄公二十三论十九",
        "text": "“卫宁喜弑其君剽”，“其君”云者，喜之君也。“卫杀其大夫宁喜”，“其大夫”云者，卫侯衎之大夫也。喜其君，则弑者服辜；衎其大夫，则杀非讨贼矣。剽不可以为君者也，喜不可以为大夫者也。故喜之迎衎，正也；衎不杀喜，亦以私劳而废公法也。然则衎与喜，何如而可以免乎？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十九",
        "章节名": "春秋家说·襄公二十三论十九",
        "text": "夫不正于本而免于末，未有能胜者也。故为喜计者，殖之死，知剽之非所当君，则弗君之焉，可也。舍其家而亡，洁身而不知其余，正矣。《蛊》之上曰：“不事王侯，高尚其事。”善干蛊者也。弃剽不事，从衎于夷仪，图以与之俱入，可矣。《比》之彖曰：“不宁方来。”得所比者也。用斯两者，则喜可以不君剽，而抑可以不弑矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十九",
        "章节名": "春秋家说·襄公二十三论十九",
        "text": "为衍计者，喜之许迎己也，正名宁氏之为贼，弗纳而自求入焉，正矣。《诗》曰：“无纵诡随，以警无良。”昔诡随人，今诡随己，无良一也。诡者之随，若将浼己而不可纵也。受宁氏改过之请，使全剽而以公子处之可矣。《诗》曰：“君子如祉，乱庶遄已。”以祉已乱，未闻其以祸也。酌斯两者，喜固不得为贼，而衎亦可不杀矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "十九",
        "章节名": "春秋家说·襄公二十三论十九",
        "text": "故介于乱，反于正，去于祸，从于福，斟酌于原始，姑为忍待而弗遽，非君子其孰能免哉！喜怙其九世之卿，不忍于宠禄，而求以盖逐君之恶，则恶益剧。衎沮于十有二年奔窜之苦，遽欲因不正以反，导人为乱以假之权。逮其末流，喜虽欲弗君剽而不得，衎虽欲以贼讨喜而固不能矣。正其本者，理不可据，先遏其欲。欲据于中，理以为名于外。虎其文，羊其鞟，将谁欺哉？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十",
        "章节名": "春秋家说·襄公二十三论二十",
        "text": "恶而无以为名，其恶不昌。充其类至于弑父与君，亦各有名也。名不可以意取，故民不可以苟悦，事不可以猝靖，祸不可以遽已。遽已其祸，猝靖其事，苟悦其民，此三者，邀名者之所乘也。夫天下有兵连于二百年，而可以一旦弭者乎？二百年不解之难，一旦姑弭之，苦于役者之不审而悦也。若病炅热者之授以冰也，虽益其病，乍悦之矣。于是而以事靖祸已为之功，而大名遽归。呜呼！孙绰、王羲之之以沮晋，秦桧、汤思退之以误宋，使无名，绰、羲之何以得为名士？桧、思退何以言出而上下靡以从邪？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十",
        "章节名": "春秋家说·襄公二十三论二十",
        "text": "宋向戌之恶，泯王迹，裂伯统，乱夷夏，启纷争，俾无名焉，亦奚至此哉？夫向戌者，恶能以其意取之，名动天下乎？孙绰、王羲之固尝欲以为名矣而不能，而向戌捷得之一旦。夫向戌恶能以其意取名也？楚之谋深，阳饵而阴用之，故利用其邪说；赵武之志偷，欲以弱晋而自保其力，故乐假其诐词。而小国之君，三晋之氓，且如炅热之得冰，益其病而不恤，乃相率以奖戌之名，戌乃以名报其意，而绰、羲之力争而不得者，一旦而捷收之矣。自是而后，八年而楚夺诸侯以为盟主，率天下以蹀血于东方，十二年而灭陈，十五年而灭蔡，炅热者得冰而疾果益也。乃诸侯夺于楚，陈、蔡，灭于楚，赵氏乃以罢外兵，专内图，蛊其君，狐媚其民，渐渍而晋移于赵，授炅热者以冰，听其病以死，而我且有其室也。楚之诈，赵之奸，戌乃以为名于一旦，烈哉！名之为害，莫之拯也！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十",
        "章节名": "春秋家说·襄公二十三论二十",
        "text": "桧、思退之俎豆，绰、羲之之余也。绰，羲之之宗祊，戌之系也。名之嬗也，有源流焉。民速悦之，争速靖之，祸速已之，故举二百年之难若已之一旦。而华夷之辨，人禽之纪，不旋踵之患，阴阳之用，生杀之数，惟其邪说以莫之纪。祸开于春秋之季，稔于东晋之初，极于南宋之世，惟向戌之为名俾以有名焉耳。夫邪人之为名，争之也，无如其没之也。争之其名竞，没之其名亡。故《春秋》两以宋地而不登向戌之名于武建之列。若曰赵武自偷，屈建自诈也，宋介其冲，不得辞焉，非戌之所能尸也。夺其意取之名，而弋名者寒矣。绰、羲之言焉而莫听，桧、思退乍仇而天下谪之。圣人不与邪说争名而名乃正，殆犹天乎！杀物不以威而物自熸矣。游、夏之所不能赞，其诸此与！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十一",
        "章节名": "春秋家说·襄公二十三论二十一",
        "text": "道之诐也成乎邪，邪成乎乱。以卫鱄为信，以灵辄为义，以伍员为孝，而大乱极矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十一",
        "章节名": "春秋家说·襄公二十三论二十一",
        "text": "卫侯之杀宁喜，过不在杀也。“政由宁氏，祭则寡人。”衎不杀喜，衎将续剽以死。即弗死，而卫移于宁矣。且喜固北面事剽，一旦志移于衎而推之刃，功虽在衎，私劳而已。已发之罪，弑君之贼也；未觉之恶，移国之贼也。国贼固然其可杀也。如鱄之志，怀其私惠，保贼为臣，举国授之，丧先公之守，而鱄乃以不失其信，安于卫而为卿，是鱄幸而喜杀以奔也。匪然，鱄之不为华歆、褚渊以终者几何邪？故鱄之信，不足为信也。背公死党，匹夫之谅而已矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十一",
        "章节名": "春秋家说·襄公二十三论二十一",
        "text": "若夫鱄以失言为病，何病之晚也。善保信者，可生可死，而不可使为乱。卫侯之介鱄以命喜，命之以弑也。而其辞曰“政由宁氏”，之二言者，道之以逆，许之以窃，君言之不君，臣奉之不臣，友将之不友。呜呼！恶有与其臣言，使弑其君、擅其国而可以信守者乎？荀息之不食言，殉君也；鱄病失言，怙贼也。始之不择，继之必保，荀息且有白圭之伤，而况鱄乎？《春秋》书曰：“卫侯之弟与宋辰、秦鍼均恶。”其挟小信殉匪类，忘君亲而贼恩也。谷梁子曰：“鱄之去，合乎《春秋》。”吾未知奚以合也。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十二",
        "章节名": "春秋家说·襄公二十三论二十二",
        "text": "《春秋》，天下之公史，王道之大纲也。以事而存人，不以人而存事。事系于人，以事为刑赏，而使人因事，人系于事，不以人为进退。而使事因人。人之臧否也微，事之治乱也大。故天下之公史，王道之大纲，不以人为进退。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十二",
        "章节名": "春秋家说·襄公二十三论二十二",
        "text": "刘绚氏以不施殊词于吴札，疑于贬札，非笃论矣。圣人所取，若管夷吾、蘧瑗、史鰌、国侨，不假事而著其名于《春秋》；圣人所恶，若藏孙辰、楚申，不因人而讬事以贬，《春秋》书其得失，一因其事，而无溢词。故子曰：“斗筲之人，何足算也。”言其不足以当于王道之大纲也。然则札之贤，不得因其来聘以为之特词。义系于聘，而不系于札，其与椒术同科也。何嫌乎札之异于椒术哉？",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十二",
        "章节名": "春秋家说·襄公二十三论二十二",
        "text": "且君子之责人也，至于贤而止。责之以贤人，企圣矣；责之以圣人，趋狂矣。贤者之自靖也，尽其道而无忧。尽诸在己，可弗忧矣；忧非所忧，道先荒矣。故君子不以圣责人，圣非可责者也。知然，札何足以君吴。而圣人奚以君吴望札哉？藉曰：“叔齐之德，不越伯夷，诸樊兄弟贤不逮札，将使伯夷、季札各操自贤之心，以酌君父之命，为公为私，而天理亡矣。”且僚之愚，光之狠，伍员、专诸、庆忌、要离之流，挟雄桀以喜乱，而札乃恃自贤之心排嫡系以自立，乱不发于僚而发于札，为达节之言者，不能任其无咎也。僚、光之乱不自札开，札惟为僚则身名交堕，进以希圣人之权，退受黔牟、叔武之祸，札且亲以其身而为戎首，安得以积仁之岐周，戴季历而晏然者，望穷兵乐祸之勾吴哉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十二",
        "章节名": "春秋家说·襄公二十三论二十二",
        "text": "故君子之于札无可议也，札之于父兄之命无可屈也。微子去纣，商灭而不损其仁。勾吴两世之难，天也，于札何尤邪？札无可贬，《春秋》不因聘以贬札，如实而书，从乎椒术之例。说《春秋》者，无所容其凿知矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十二",
        "章节名": "春秋家说·襄公二十三论二十二",
        "text": "呜呼！达节之兴而逾矩以为圣，邪说之有枝叶也，而人无固志。东晋之士，薄井丹而尚相如，故中原陆沉，而篡弑相绍，祸亦烈矣。秦桧善无常师之说，用此知也。李贽之奖谯周，进冯道，祖此术也。君子好辩以争而不得，佞人片言乱之而有余。绚游二程之门，不思而淫入焉，亦为不善变矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十三",
        "章节名": "春秋家说·襄公二十三论二十三",
        "text": "札终辞而不君，自靖之仁也。争弑之祸，咎始于寿梦之失正，道失于诸樊之虚让，祸成于余祭之妄立，札无咎焉。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十三",
        "章节名": "春秋家说·襄公二十三论二十三",
        "text": "若然，则札无议乎？以君子而议札，其惟诸樊死、余祭立之日乎？诸樊之始欲让札也，非道之正，而犹父志也。札不从，诸樊乃传之余祭以及札，是轻宗社，乱典章，而其为谋也亦迂矣。札于斯时，昌言其终不立之心，以息余祭之望，革诸樊之命，而固请立光，是仁人孝子恸哭力争之日也，而札文弱而不能。《易》曰：“介于石，不终日。”一失其几，欲成其介而不得矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十三",
        "章节名": "春秋家说·襄公二十三论二十三",
        "text": "夫诸樊舍子以崇让，札不可以言语争也。余祭非次自立，以冀传之札，札可以言语争者也。彼即有迂曲以传季之心，其能曰吾必欲立乎其位以舍光哉？如其执而不我听也，札逃而去之，得矣。札逃，而余祭无可传；无可传，而余祭因无辞以自立。余祭避位以立光，光立而札返焉，顺也；光终不立，余祭且传之夷昧，终身不入吴国焉可也。不失其身以事亲，犹承志也。待之夷昧死，僚篡立，而札已无可为矣。况僚立而札犹不去，“好仁不好学，其蔽也愚”。札所无能解矣。",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十三",
        "章节名": "春秋家说·襄公二十三论二十三",
        "text": "诸樊之谋也迂，余祭、夷昧之妄立也僻，僚之无忌惮也狂，光之思得国也固。札以嫌疑之身立乎其间，而札亦危矣哉，其仅得为君子，而几不免于同污也。乃欲以天地之德，圣人之中，非常之事责之乎？抑又何足以当《春秋》之进退哉！",
        "level": 3
    },
    {
        "书名": "春秋家说",
        "年号名": "襄公二十三论",
        "序号": "二十三",
        "章节名": "春秋家说·襄公二十三论二十三",
        "text": "《春秋家说》卷三上终",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "一",
        "章节名": "春秋家说·昭公二十九论一",
        "text": "审于听者，惟同异之辨。同异之精，臧否乃正。善听古人之言者，知其有互形之词焉，知其有觭立之辞焉。说《春秋》者，贵王贱伯，王之贵，以伯之贱贵之也；伯之贱，以王之贵贱之也。观于伯，而得王之贵，因以贵王；观于王，而得伯之贱，因以贱伯。此互形之词也。王之贵，贵于伯，非仅贵于伯，即无伯，以视无伯之乱世，尤贵矣。伯之贱，以王贱之，既无王，以视无伯之乱世，伯弗足贱矣。此觭立之词也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "一",
        "章节名": "春秋家说·昭公二十九论一",
        "text": "奚以明其然也？既无王，抑无伯，能贤乎有伯之世而足贵邪？则君子之于《春秋》，当其有伯，宜冀其无；当其无伯，不靳其有。何也？伯之贱，亘古而恒贱，如王之贵，亘古而恒贵，则终不愿天下之有伯矣。然而《春秋》弗然，于有伯也，固有夺矣，尤有予矣。于无伯也，匪直不幸之也，尤忧之，而靳之，靳其尚有也。故萧鱼之会，伯之终也；宋之会，赵武自绌其伯以让楚；虢之会，楚抑晋而列之诸侯，晋欲救莒而不敢自尸。天下固无伯矣，而《春秋》弗忍焉，以昔之伯伯晋，惟恐中国之无伯也。则《春秋》之不幸无伯，而弗贱伯于无王之日，圣人之情亟矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "一",
        "章节名": "春秋家说·昭公二十九论一",
        "text": "夫圣人岂于其所贱者而争之必有哉？故曰：伯之贱，以王之贵贱之，犹夫王之贵，匪徒以伯之贱贵之也。王至贵也，伯非至贱也。君子之所尤贱者，裔夷而主中夏，大夫而主天下。狙诈与，灭亡相并，处士横议，封建大裂之天下也。故三晋、陈恒贱于五伯，秦、仪、衍、轸贱于巨室，陈涉、项籍贱于处士，刘渊、石勒贱于匹夫，当其贱，思其贵，当其尤贱，思其所不贵，君子之情也。执一切之见，不审于互形觭立之微言，臧否乱，世教不立，天下无统。读君子之书而趋入于惑，不审而已矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二",
        "章节名": "春秋家说·昭公二十九论二",
        "text": "王之既衰，伯之未兴，人竞天下，惟力是求，伯者亦以此而起。齐之未伯，先求之乎纪、阳、谭、遂；晋之未伯，先求之乎霍、魏、虞、虢。以此而伯，则亦以此忌天不之竞求而惩之。故伯事成，灭国取邑之事为之衰止。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二",
        "章节名": "春秋家说·昭公二十九论二",
        "text": "鲁襄之中年，晋不得志于楚，鲁于是乎取邿；晋伯已失，鲁于是乎受邾、莒之叛邑，争郓灭鄫，犹齐、晋之未兴，莫之惩也。而晋亦不忌，其言曰：“疆场之邑，一彼一此。”过则有刑，犹不可壹。举鲁一国，而他国可知已。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二",
        "章节名": "春秋家说·昭公二十九论二",
        "text": "夫伯以相并而成，王之蠹也；伯成而天下莫相并，王之救也。晋则已失伯矣，鲁亦大东之巨邦也，始于蠹，终于救，安在其不可望鲁以齐、晋之事哉？晋之言曰：“狎主齐盟，其又可壹乎？”是已虚左延鲁而授之主，惜乎鲁之无以堪此也。周礼在鲁，鲁可以王而不能，晋委其伯，鲁有其资，抑可以伯而又不任，昭非其主也。季孙宿有雄心，而不受命也，强鲁以自强。宿死，意如踵之，则惟恐鲁之不弱也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二",
        "章节名": "春秋家说·昭公二十九论二",
        "text": "呜呼，赵武之欲窃晋也，替晋以自保；宿之欲窃鲁也，强鲁以自张。弗之获已，宿其犹贤乎！武替晋以自保，外媚齐、楚而惟私是求，不竞物者，物不竞焉，而赵氏安坐以收晋。宿强鲁以自强，见忌于齐、晋，而意如又堕其功，内外交诎，无不诎也，季乃终以不得于鲁。谋益工者术益下，武之盗晋，胠箧之偷而已矣。惜乎季孙之可以乘之而终弗能乘也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "三",
        "章节名": "春秋家说·昭公二十九论三",
        "text": "中国于夷狄弗言战。晋战楚，齐战吴，犹言战者，变夷，非夷也。非变夷则不言战，不使戎狄之得战中国也。与狄战，则书败狄；不能败狄，则隐其战。公追戎于济西，不能败戎，仅书其追，所以全中国而悯其弱也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "三",
        "章节名": "春秋家说·昭公二十九论三",
        "text": "战者交绥，两可为敌，而不相下，亢词也。全中国而冀其自强，譬之射虎者，不得虎，则不足道。故战狄者期乎败狄，不能败之，抑不足道矣。书败者，谊词也。是故知中国之于夷狄，殄之不为不仁，欺之不为不信，斥其土、夺其资不为不义。苟与战而必败之也，殄之以全吾民之谓仁；欺以诚，行其所必恶之谓信；斥其土则以文教移其俗，夺其资而以宽吾民之力之谓义。仁信以义，王伯之所以治天下匡人道也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "三",
        "章节名": "春秋家说·昭公二十九论三",
        "text": "故齐、晋之伯，成于制楚。《春秋》许齐、晋之伯，则因其制夷。齐伐戎却狄，救邢、卫，故许之于召陵。晋败狄于箕，于攒函，于交刚，于大卤，灭潞甲氏，伐墙咎如，灭陆浑，故始许之于城濮，终犹不夺之于平邱。许以伯，而后变夷者可许之治也。夷不治，不得以治变夷者。宋襄无功于戎狄，而仅争于楚，则事以败，而《春秋》弗许。成败之际，予夺之宜，因其序而已矣。《春秋》之许晋也，匪徒许其制楚，虽通吴而犹弗夺也。逮赵武之失伯，帅诸侯以长楚，而犹弗夺也。晋之通吴下楚，犹贤于宋襄之争楚。或功于狄，或无功于狄，成败判，予夺分，内外轻重之辨大矣。北败狄于大卤，南灭陆浑之戎，大荀、吴之功，以留晋伯。故曰“其事则齐桓、晋文”，宋襄、秦、楚不与焉。此其大焉者也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "四",
        "章节名": "春秋家说·昭公二十九论四",
        "text": "事有微而浅言之，知者弗为也；事有显而深索之，信者弗尚也。正乎罪而求出之，仁失而愚也；不正乎罪而求入之，义失而贼也。夫仁不愚，义不贼，知不迷，信不贰，君子以此学乎圣人不远矣。故君子之治《春秋》，考同则知异，观异则知同。同异之间，微显以别。正天下之功罪，无出入之失，不苟求深，以矜异而伤仁义。故子曰：“索隐行怪，后世有述焉，吾弗为之矣。”",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "四",
        "章节名": "春秋家说·昭公二十九论四",
        "text": "圣人之教，如日有明；正受其明，则有耀矣。非明之藏，无事于烛继也。公薨不地，则知其弑，知之者以非弑之必地也。吴、楚之君不葬，则知其僭，知之者以非僭则卒必葬也。于其同，得其异；于其异，知其词之微。微斯不可率然而浅求之，虽索诸隐，非索隐也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "四",
        "章节名": "春秋家说·昭公二十九论四",
        "text": "圣人之教如日。日有阴霁，耀有显微，而终不舍日以求之，故曰非索隐也。列国之君，弑则书弑，卒则书卒。恶莫大于弑君。圣人之所尤惧，圣人之所尤悯，亦莫大于弑君，惧之甚，悯之甚，则虽有他故，不暇以分其专治。恶莫大焉，刑莫重焉，则正乎罪者之不可佚，不正乎罪者之不可陷，天讨所临，虽圣人莫敢易也。以此求《春秋》之旨，如日中天，无隐待索。舍丽日之耀，焫烛以求明，荧而已矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "四",
        "章节名": "春秋家说·昭公二十九论四",
        "text": "故我知赵盾之弑其君夷皋，而不知其他也；我知许世子止之弑其君买，而不知其他也；我知郑髡顽、楚麇、齐阳生之卒不以弑，而不知其弑也。如《春秋》之教，求圣人之旨，且患弗得，而曲为之说，坐非弑者以上刑，纵弑者以末减，立怪帜，标隐旨，以荧天下，不足为功于《春秋》，无亦其罪人尔与！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "四",
        "章节名": "春秋家说·昭公二十九论四",
        "text": "谓楚麇之弑也，孰弑之？谓虔也？虔而贼，贼不足以为君矣。齐商人之贼而君，齐人君之也。楚子麇卒，公子比即出奔。比归，虔即受刃。比之不臣虔，皎如白日也。比不臣虔，虔固贼而非比之君，虽迟之十二年之余，比可以为麇而讨虔。乃《春秋》书“楚公子比弑其君虔”，则不与齐人之弑其君商人者均，而虔无州吁、无知之罪明矣。为怪说者弗获已而苛求于比，责以高世独立之大节，曲成乎虔之果弑。炫精核之知，述于后世，而俾以世迷。呜呼，安所得舞文之知以治《春秋》，至此极也！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "四",
        "章节名": "春秋家说·昭公二十九论四",
        "text": "赵盾，贼也，而曰“见忠臣之至”！许止，枭獍也，而曰“见孝子之至”！髡顽自疟，麇自疾，阳生自夭，而加大恶于臣子，以他为之辞。必如是以学夫《春秋》，不如其无学之愈矣。何也？仁愚则戕仁，义贼则贼义，知凿故恶于知，信不足有不信。则以叛圣人而荧天下之大经，诚不如其无学也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "五",
        "章节名": "春秋家说·昭公二十九论五",
        "text": "世子与于觐会之事，下其君之礼一等。宋，公也，世子下视侯也。申之会，降乎小邾，而从淮夷，楚灭宋矣。故礼者，自理者也。自爱，人斯爱之。自敬，人斯敬之。希人之爱，而恃足以当人之敬，是以爱敬任之人也。苟任之人，爱与憎、敬与慢，莫能必矣。夫任人者莫之自必，而况于匪人者乎？宋之盟，虢之会，导晋以诸侯授之楚，宋为之也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "五",
        "章节名": "春秋家说·昭公二十九论五",
        "text": "昔者楚与晋争伯，而恒阻于宋。楚以之两争于宋，宋困而不为下，楚乃以疲。楚故重宋急宋，宋一旦折而合于楚，且为之大致天下之诸侯，是足以当楚之重矣。足以当楚之重，敬可恃也。楚所不欲弭者兵，而姑与晋弭之，楚情见矣。晋持其北，吴蚀其东，不辑于晋，弗能东向而治吴也。辑晋以得诸侯，乃大会而驰师于江介，楚怀此亟矣。怀之愤盈，而重为之辞，探其意，成其欲，缓其北顾，并其东力，皆宋成之也。宋为楚舌，而利导其心，爱可希也。乃楚既合晋，而宋固为弁髦矣；楚大得诸侯，而宋亦腹毳矣；楚探宋希爱恃敬之心，而情尽于宋矣。故恃焉而不敬，希焉而不爱，世子与于会而不敌附庸之小邾，此奚怪哉！且非徒敬之弗可恃，爱之弗可希也，楚得徐、滕、顿、胡、沈、郳而宾淮夷，是扣宋户而夺其键也。爱不足则憎仍之，敬不足则慢先之。微楚虔之死，宋将不有其国，求如昔者之两受围而将不得，兆先见矣。希爱者得憎，恃敬者得慢，偷安者得危。天下莫贱于偷，此之谓也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "五",
        "章节名": "春秋家说·昭公二十九论五",
        "text": "且夫楚之重宋也，惟不得于宋也。其不得宋也，非宋之固能奡岸也。楚越陈、蔡、郑、许、顿、胡、滕、郳而攻宋，则力穷于远驭，晋且必争，而久顿师于宋，则情葸于孤悬，将欲北收宋，而吴睨其东，则势危于中折。夫既已合晋制吴，而东诸侯之惟其命矣，顺其脰咮以啄宋，犹右臂之伸也。故幸而吴之不易举尔。晨下吴而夕军宋，晋不能收已涣之诸侯以与争，敝宋而返，席卷陈、蔡、郑、许以北疆河上。申之会，楚人之欲，天下之势已大概见矣。其驰骋也，将自宋始。故慢之憎之，蔑其班序以挑之，于是而宋始有悔心。故自是以后，宋日远楚而不敢亲。昔以恃敬，昔以希爱，惟恐不得也。迨乎不得，以履危机，则虽施之以爱敬而不敢受。夫至于爱不敢希，敬不可恃，大爽其初心而后悔，贸贸者之恃人以自丧也，不亦哀乎！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "五",
        "章节名": "春秋家说·昭公二十九论五",
        "text": "是故君子以自不敢慢而敬人，非敬人以恃其敬也；自不忍薄以爱人，非爱人而希其爱也。不恃敬，天下不敢慢；不希爱，天下莫能憎。忘天下之爱敬而天下归之，事不相待而道成焉，取之己而已矣。乃君子之为尔者，将矫持天下以逆操其情乎？而抑非也。自敬者，非其亢之谓，敬其天而已；自爱者，非其吝之谓，爱其道而已。天以临天下，弱不茹，强不吐也；道以抚天下，来不昵，去不惊也。天之所秩，因尊以尊之，而己不卑；天之所叙，因亲以亲之，而己不孤。君子之所尊亲者以其类。君子之类无小人，天尊之矣；中国之类无夷狄，天亲之矣。类斯同，同斯顺，顺斯辨，辨则拒非其类而不嫌于异；异斯攻，攻斯服。故君子希道以恃天而天下服，恶知天下之爱憎与其敬慢哉！小人之附于道也不然，以道见重，不见道而惟见重。见其重，不复见道；知以人，不知以己。见其重，因而任之；知以人，权去于己，而人司之。名丧于前，实毁于后。毁焉而后悔，《困》之“动悔有悔”也，宋之不终戴楚而存也；毁焉而弗悔，且听命于人以自倾，《蒙》之“见金夫不有躬”也，陈、蔡、顿、胡、沈、许之终于亡也。贞淫之几，存亡之致，岂不辨与！故曰：天之示人，显道惟彰；君子不谋吉，而吉无不利。无已，抑凶而不咎，天佑之矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "六",
        "章节名": "春秋家说·昭公二十九论六",
        "text": "申之会，不殊淮夷。《传》曰：“在会之诸侯皆狄也。”然则齐、鲁、卫、曹、邾、莒免于狄乎？会于虢，弗会于申，以为犹贤矣。齐委贼于楚而假之讨，鲁固且亟觐于楚，而卫、曹、邾、莒可知已。其得免者，弗获已而犹知避乎大恶，《剥》三之所以无咎也。陈、蔡、许之役于楚，旧矣，顿、胡、沈弱而不足以国，滕小邾从宋者也。然则申之会，《春秋》所亟摈者，宋、郑焉耳。乃宋、郑之合楚也，于是而甚，其离楚也，亦于是而始。两伐吴而不与从，会乎厥慭而不疑。《复》之初曰：“不远复，无祗悔。”为《复》之初，不尤贤于《剥》之三邪，而又何狄也？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "六",
        "章节名": "春秋家说·昭公二十九论六",
        "text": "夫知人之慧，与德人之知，有近似者矣。知人之既知，亦反而合诸正也。反合乎正，殆乎德矣。乃知人之反，以择利而反正，固利而利乎正也。德人之觉，不安于不正，而正以为道，道必利，而非以道利也。道利之分，人禽之间尽之矣。宋、郑之合楚，利焉耳矣。己不从于伐吴，而亟受盟于厥慭，利焉耳矣。其利也，适值乎道，道斯利也。乃其道也惟利，斯道非以道也。非道之悔，数悔而不定者也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "六",
        "章节名": "春秋家说·昭公二十九论六",
        "text": "楚虔汰，伐吴之谋失，陈、蔡、许、顿、胡、沈固宗楚，而亡将及之，宋、郑南向之初心，弗获已而小革。迨夫伐吴之果不足以逞，陈、蔡之相续以亡，楚虔之不保其终，乃以自矜其早觉而离之决。浸令楚遂并吴，虔无内叛，从容挟陈、蔡以求之宋、郑，子产、向戌之区区，将匪过是悔，而悔其悔，斯何足以当《复》初之盛德哉？无当于《复》，而亟从于《剥》，固不若齐、鲁、卫、曹、邾、莒之犹有惮也。鄙哉，恃知而知者之徒为黠也！从淫而害有几，则悔其淫；从贞而利不逢，抑悔其贞。长年有觉，长年以迷，长年以悔，谁与原而赦之？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "七",
        "章节名": "春秋家说·昭公二十九论七",
        "text": "赏有所裁，罚有所止。如其适上者而轻之，未有不逮者矣；如其适上者而重之，层累而有不胜者矣。赏极于侯，罚极于死，莫能增，则亦无之增也。周公相武王以有天下，成王幼，公殄商，定周礼，致太平。相武开周之功，视太公而均赏矣。殄商定礼，公勋有加焉，其封也俭于百里，而与齐均。赏之所裁，适上而无以加也，加之以礼乐。而子曰：“周公其衰矣。”莫之裁而逼乎上，不胜上也。以非常之功，有必裁之赏，用同而不用独，况夫罚极上刑，层累有穷，而不可加者乎？层累有罪，罪其重者，适上之极也。重者服，轻者置，从重以止也。均乎上刑而使即乎一，勿两罪而一刑，君子不黩怒也。均乎上刑而即其一，何舍乎？何即乎？罪有公私，因其人，因其事，归所重而已矣。杨氏之徒非必能孝，而但责之曰“无君”；墨氏之徒非必能忠，而但责之曰“无父”。治以天下之教，不暇治其私也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "七",
        "章节名": "春秋家说·昭公二十九论七",
        "text": "楚僭王而变夷，中国之大恶也。弑君之贼，诸侯戴之，亦大恶也。从乎僭王之与弑君，弑私罪也，僭公罪也。私罪视公罪而尤严，则以私罪服刑，一国之案也。从乎从僭之与戴贼，戴贼者有畏而陷私罪也，从僭者无忌而逆公罪也，舍其私罪而治其公罪，天下之案也。故使楚虔而弑君之贼，与讨其罪而勿之从，楚臣子之责也。楚之臣子不能讨，而始以望之诸侯，诸侯不讨而戴之，罪列于楚臣子之下而末减矣。若楚僭王以变于夷，为之臣子者，固弗能治，且相仍而戴之，亦情也。使之主盟以令中国，诸侯之专辟也。舍诸侯之专辟，而使即乎末减之刑以增重焉，然则楚虔不弑而可戴之为盟主乎？申之会，不殊淮夷，以狄诸侯，治其从僭而非治其戴贼，审矣。从僭之罪，蔑以加也，斥之狄而罪止，刑极于死之说也。从僭已适乎上，而抑又加之以戴贼，犹之乎其弗加也。从僭者狄加之，戴贼而犹然狄。怒黩于己，而无能为庸，诎于势何如其折于理邪？顾置其从僭而治其戴贼，欲增之乃成乎减之，犹夫加周公以天子之礼乐而祗以辱公。黩喜无劝，默怒无惩，君子弗由已。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "七",
        "章节名": "春秋家说·昭公二十九论七",
        "text": "天威天福，天险也。天险不可升，升者坠矣。故刑极于死，罚极于狄。天下之公罪，极于僭王而变夷。虔即弑，诸侯不更坐焉，况乎楚虔者固未尝弑君者也。《春秋》正楚子麇之卒于前，罚戴楚之诸侯于后，大义各设，炳如日星。徇《传》之深文，屈圣人之大法，刑黩法乱，恶足以治天下哉！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "八",
        "章节名": "春秋家说·昭公二十九论八",
        "text": "史克之颂，溢颂者也。顾其诗曰：“居常与许，复周公之宇。”疆域正，侯度犹存焉。庄、僖之盛，鲁无入地也。襄、昭之衰，并邿与鄫，受漆闾邱、漷水于邾，受郓、郠、防、兹、牟娄于莒。孟子曰：“今鲁方百里者五，皆非其力取之，时敝而坐收之也。”恶莫大于灭人之国，而或必有讨罪之辞，其犹可以居之矣。惟夫谋之也不以知，夺之也不以力，受之也不必有名，于是而诸侯之为盗无忌也。无知者谋之而亦获，无勇者夺之而亦不保，不必有名，瓦解以授之人而不敢争，于是而小国之不自立也亦甚矣。小诸侯无以立，大诸侯不忌于盗，尤大之诸侯愈以多得而无厌。无度者无侯，封建之不毁何待焉！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "八",
        "章节名": "春秋家说·昭公二十九论八",
        "text": "《春秋》书三叛人，其词直，其刑核。瓦解之势，即文而显。举鲁以该天下，而天下可知已。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "九",
        "章节名": "春秋家说·昭公二十九论九",
        "text": "会申之役，楚长诸侯以伐吴，伯词也。号举淮夷而不殊，犹未纯乎伯词也。明年，楚再帅诸侯以伐吴，徐、越称人以进。孰进之？楚进之。楚纯乎伯矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "九",
        "章节名": "春秋家说·昭公二十九论九",
        "text": "《春秋》为之伯词，诸侯之伯之也。非诸侯之能伯楚，晋授之伯也。晋授伯于楚，而后楚得肆志于吴。晋授吴于楚，而后楚得成乎其伯。成乎其伯，而后诸侯弗得不伯，伯词成矣。故中国之授夷狄。君子之授小人，授之利弗可授之权，授之权弗可授之义。义以立权，权以收利。利不损名，权不损道，虽君子弗能夺之，况细人之佹从者乎？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "九",
        "章节名": "春秋家说·昭公二十九论九",
        "text": "吴之于中国也，毁衣冠，殊言语，异饮食，别好尚，义之所必惩者也，故楚伐之而义。授以义而欲损其权，授以权而欲分其利，必不得矣。晋不得争，诸侯不得拒，《春秋》不得夺，靳乎楚之但以伯也。《春秋》之为之伯词，犹若有幸焉，而圣人之心迫矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十",
        "章节名": "春秋家说·昭公二十九论十",
        "text": "奚以知贬毫毛之恶，扬纤芥之善，非《春秋》之通旨邪？贬毫毛之恶，为无恶者言也，既可无恶，而犹有毫毛之慝，君子之所惜，故贬；扬纤芥之善，为无善者言也，不望其善，而犹有纤芥之美，君子之所矜，故扬。齐桓帅诸侯之师以侵陈，贬毫毛也。楚子杀陈夏征舒，扬纤芥也。若夫大善大恶之司，为天下之所盛衰，犹且取凶人之纤芥而扬之，擿君子之毫毛而贬之，狷薄以行喜怒，非君子之所庸心，而规以求《春秋》之旨，难矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十",
        "章节名": "春秋家说·昭公二十九论十",
        "text": "晋与楚，有分天下之心。故授吴于楚，授诸侯以从楚而攻吴。楚东向淮海，而晋乃以北启中山，南北裂，天下之大故也；伯之所自毁，王之所自亡，中国之祸所不可百年定者也。《春秋》于此，穷赵武、屈建之情，达衰周不返之势，进徐越，伯楚而狄晋，其义大矣。逐虎者失鼠，吊死者勿问破盂，犹且取毫毛擿纤芥以窥君子之喜怒，胡屑屑邪？吴之助庆封也，且不如楚之助鱼石也。助鱼石，无尤贬之词，知不以庆封故，而尤贬吴矣。楚虔之杀庆封，不如其杀蔡般也。杀蔡般，无矜美之词，知不以讨庆封而善楚矣。楚酝其惎吴之心，而会有庆封之事，虚据其偶执之名，以进退吴、楚，则是受楚欺而责吴者已细也。故知进楚者，伯楚也；外吴者，成楚伯也。成楚伯，而后成晋之狄。晋亦一伯，楚亦一伯；楚亦一狄，晋亦一狄矣。狄晋则无宁于伯楚，伯楚乃以知秋晋之由。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十",
        "章节名": "春秋家说·昭公二十九论十",
        "text": "大善大恶之司，天下盛衰之际，创巨痛深，君子不得已而起特文焉，非细人之所知久矣。庆封之赏殛，有司者之治也。《春秋》天子之事，有司也云乎哉？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十一",
        "章节名": "春秋家说·昭公二十九论十一",
        "text": "平者，前有不平也。夷仪之役解，齐景公立，鲁与齐同与于诸侯之事者三。齐兵不西，鲁不东，戒十二年矣，固无不平，而何平邪？故暨齐者，非但平也，齐亟收鲁，而鲁不听晋也。《春秋》之书平，皆有天下之大故焉。郑输平，郑始离鲁于宋，而齐伯肇。宋、楚平，楚始收宋以讲晋，而楚堕晋伯之谋成。暨齐平，齐始收鲁，以离东诸侯之西向，而晋伯遂不可复。故鲁无狐壤之辱，易子之厄，无怨可释，而以平为文，曰：自此而勿以晋间齐也。故鲁之结齐也，虽不能保，而弃晋也，由是而卒不得合。鲁弃晋，东诸侯之弃晋无遗矣。故厥慭之会，晋欲因诸侯以谋蔡而莫之听，平邱之盟，以兵胁之而众愈携。乃《春秋》之纪平，非甚不与之词也。齐收鲁以亢晋，鲁释晋而合齐，伯事败，中国分矣。《春秋》之事，齐桓、晋文将奖伯以聚天下而纠其乱，败伯以相党，而胡弗甚不与邪？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十一",
        "章节名": "春秋家说·昭公二十九论十一",
        "text": "呜呼！昭、定之际，圣人欲更为诸侯谋伯而不得矣。晋无伯功，无伯力，而更无伯之心也。无伯之功，中国灭于楚而不能问；无伯之力，睨诸侯之瓦解以去而若无知；无伯之心，赵武、韩起、魏舒之心，路人知之矣。志专内窃，畏名义之相临；舍南图北，窃中山以自肥也。中国灭于夷而无与问，则弗已而听近者之相保。诸侯瓦解而若无知，则即欲昵之而彼不受。执政之心，利失伯以移国，则义不可为权奸之私人。故为鲁者，婚于吴，觐于楚，屡辱于晋，抑不如其平齐之为得矣。王之不王，不如其协以戴伯；伯之不伯，不如其离以救亡。圣人与天下同忧患而乘于时，逮乎昭定以降，而《春秋》之志隐矣，殆乎不可为矣。权衡之大用，不能一概以施，而用之也密。子曰：“吾其为东周乎！”非圣人莫能为也。圣人弗为，大贤以下且无以措其手足，颜、闵终老于布衣，以此夫！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十二",
        "章节名": "春秋家说·昭公二十九论十二",
        "text": "谋国家者，谋之以其安，祸之徒也；谋之以其危，福之徒也。日谋其安，则戒匪人之比也必甚。故夫恃国之恒固，恃子孙之恒令，以之危而不亡者鲜矣。此亡国败家者之以祸发于猝，内溃外逼，辏于一旦，抑将归咎于天，而不知其皆人也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十二",
        "章节名": "春秋家说·昭公二十九论十二",
        "text": "介楚围之方得诸侯，以将大会而逞其欲，蔡般于是而弑其君固；迨楚围之已得诸侯，将大有事于中国，陈溺于是而假其弟以杀其冢嫡。故楚之灭陈有机，灭蔡有名，不自其先，不自其后。裨灶、苌弘、叔肸、国侨之以小知言天，由此始也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十二",
        "章节名": "春秋家说·昭公二十九论十二",
        "text": "春秋诸侯父子君臣，安忍以相戕贼，或讨或逸，而国不必亡，岂独陈、蔡之宗祧为必弃于天哉？故曰：不恃国之恒固、不恃子孙之恒令以之危而不亡。诚以国之固，子孙之令，谋国者之所深愿而不可恃也。君有凶德，而乱卒定；国有贼，而或为讨以靖之。鲁庄得之齐桓，晋献得之秦穆，曹伯庐得之晋，卫庄公得之陈，夫固有其不倾之道矣。故曰：非我类者，不入我伦。为我伦者悯我灾，不入我伦者幸我灾，固其恒也。故畜鲵者勿纳鳢，字雏者勿养鹯，不恃其鲵与雏之工游而善匿也。蔡自厥貉以来，陈自会以后，授命于楚，游羿之彀中而逃之久矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十二",
        "章节名": "春秋家说·昭公二十九论十二",
        "text": "国无恒固也，子孙无恒贤也，蔡固兽行于房闼，陈溺湛爱于床笫，而国已悬于楚之吻，何从得姻娅宗姓，恤名顾义之齐、秦、陈、晋，而与忧其不吊邪？《黍离》之诗曰：“悠悠苍天，此何人哉！”外有犬戎之相乘，而后伯服足以亡周。不然，宋劭之逆，唐玄之忍，父子喋血而无或夺之，何天之独甚周邪？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十三",
        "章节名": "春秋家说·昭公二十九论十三",
        "text": "《春秋》之纪陈乱也，其词详，详以悯陈，而莫悯乎陈侯溺之卒也。废偃师，溺志也；属招以立留，溺命也。招奉溺命，成溺志，然而溺终忧恚以自杀。呜呼！一往之夫，始之以一往之志，假手不可恃之奸人，志已露，命已移，虽欲止其燎原之势而不可得，则惟有忧恚以死而已矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十三",
        "章节名": "春秋家说·昭公二十九论十三",
        "text": "故夫天下无可恃之奸人，而尤不可恃者，奸之在兄弟姻娅间者也。乃君子处不令之周亲，岂必厚疑之而固绝之哉？其犹可养也，命之必正而导之顺也。故曰“中也养不中，才也养不才”，无弃焉无疑焉之谓也。其尤奸也，不可养也，有弗命，而命必正也。故曰“烝烝乂，不格奸”，勿使得有为之谓也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十三",
        "章节名": "春秋家说·昭公二十九论十三",
        "text": "悲哉，溺之愚也！天下有与其兄弟谋杀其子，而能保兄弟之不相逼者乎？杀子之志已露于兄弟，则兄弟习我之忍而胡弗相师以忍？杀子之命直授之兄弟而不忌，则兄弟且忌我之忍而胡弗先我以忍？已使奸人窥我之忍，则彼灼然早知我之不可终事，而我犹恬然相倚以共谋其宗社，迷者日迷，猜者日猜，身不死，国不亡，其胡待焉！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十三",
        "章节名": "春秋家说·昭公二十九论十三",
        "text": "偃师杀，溺恚以死，留奔，过受戮，招乃逸罚于越，故莫悯乎陈侯溺之卒，其弱不可瘳，其祸不可弭也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十四",
        "章节名": "春秋家说·昭公二十九论十四",
        "text": "称陈侯之弟，亲爱之词也。亲其所固亲，爱其所必爱，陈侯之于兄弟未有过焉。而嗣子杀，身恚死，国旋以亡，何也？非陈侯之不宜亲爱其弟，陈侯之不宜亲爱其奸也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十四",
        "章节名": "春秋家说·昭公二十九论十四",
        "text": "以弟故爱之，虽奸而非保奸；以奸故爱之，虽弟而非友弟。天下有与其兄弟谋杀其子，而恬然不疑其忌我者乎？则天下有兄弟命我以杀其子，而可受命以无拒者乎？必拒而不拒，非奸人孰能任之？招自任，而陈侯推心焉。故曰：保奸非友弟也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十四",
        "章节名": "春秋家说·昭公二十九论十四",
        "text": "是故命之杀人而不应者，其忠易见；命之杀人而力自任之者，其奸易见。惟庸人则不然，恒忠其所奸，而奸其所忠。志已不可戢，命已倒持，而后恚忿从之，自毙速矣！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十四",
        "章节名": "春秋家说·昭公二十九论十四",
        "text": "呜呼，不得有道之子臣而与属焉，不得辅仁之弟友而与交焉，必也与之谋非常之事而不遑，命之以非望之功而不居，志所欲为率与同为而不应，己所好而犹为发其短，己所恶而犹为称其善者乎！《易》曰：“或出或处，或默或语。”言其不相比也。用其道，则蛮髦自效；反其道，则兄弟为奸。招之恣行而无忌也，陈有骨鲠之宗臣，犹弗敢也。陈之无人也，溺之忠其奸而奸其忠巳久矣！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十五",
        "章节名": "春秋家说·昭公二十九论十五",
        "text": "有哲人之愚，有愚人之哲。愚人之哲，亦甚便矣。楚合陈、蔡、郑、许以围宋，鲁遽往会之；楚灭萧以逼宋，鲁遽往会之；楚因陈乱而灭陈，鲁遽往会之。儇捷之甚便，鲁数用之而无劳再计，所谓愚人之哲甚便者也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十五",
        "章节名": "春秋家说·昭公二十九论十五",
        "text": "楚挟大欲以睨中国，疏不加怨，亲不加恩，视其力而已矣。力苟未足，即深怨如宋，而取平以旋师。力苟有余，陈、蔡日叩其廷而数墟其社。然则鲁高枕山东，而楚弗能以一矢相加，审矣。挟走权之心，乘趋时之捷足，无能自固以因之靡，故甚便者，愚人之哲，哲益愚也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十五",
        "章节名": "春秋家说·昭公二十九论十五",
        "text": "楚虔无道以兴，其兴也倏焉，倏以兴，即其遽以熸者也。鲁则君执玉，大夫将贿。弃疾立而自戢，封陈、蔡以谢天下，谢天下非忘天下也。鲁则君无南辕，臣绝行李。故夫愚人之哲，亦岂其善走权而疾趋时也哉？震以一旦，歆以一旦。一旦之乍炎，魂褫神游而速去之也，亦如枹歇而鼓瘖。呜呼，处无道之天下，而欲为君子，其亦难矣！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十五",
        "章节名": "春秋家说·昭公二十九论十五",
        "text": "道之据，不如势之张。志之大，不如气之盛。里之强，不如表之荣。非夫善世而不伐，不见是而无闷者，恶能与浮沉之流俗相迎随而弗丧其守者乎？宁弃疾之寥寥也，勿宁虔之奔走天下也。愚人无所用其哲，而己乃全。《诗》云：“无然歆羡。”此之谓已。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十六",
        "章节名": "春秋家说·昭公二十九论十六",
        "text": "《春秋》书楚人杀陈夏征舒，许之讨贼之词也。书执公子招，诱蔡侯般，执世子有，不许之讨贼之词也。招杀世嫡，恚怒其君，而不去其公子；般弑君父而称侯，子称世子。不于其讨，目言其贼，贼非楚子之得讨矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十六",
        "章节名": "春秋家说·昭公二十九论十六",
        "text": "臣弑君，子弑父，凡民罔弗憝者，人之大伦存焉耳。而非我类者不入我伦，不入我伦，人伦之善败，非所治也。非伦者而治人之伦，人道息矣。故君子之恶虎豹蛇虺也，甚于夷狄；恶夷狄也，甚于乱贼。恶夷狄者，为其变而之禽兽也；恶乱贼者，为其变而之夷狄也。已变者甚于将变者；不待变而固然者，甚于变者。彼已固然，而犹责人之将变而类己，惛不知者，且许之以义名，要岂可以欺君子哉！非若楚庄之退安于伯，志讨贼而不有其国，必弗为之假借之词，君子之不可欺也。以此立教，不善变之臣，犹取讨贼之名，奉非类而戴之，而人道遂灭。夫乃知《春秋》之所忧患，远矣哉！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十七",
        "章节名": "春秋家说·昭公二十九论十七",
        "text": "楚人执蔡世子有以归用之。世子无降伏之道，见执而死，以为世子之道得矣，有之为世子之道未得也。有固不可以为世子也，故《春秋》以“用有”目楚人之恶，而弗为之死难之词以隐恤之。臣弑其君，在官者杀无赦；子弑其父，在官者杀无赦。况有为般之世子哉！世子乎般，亦般而已矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十七",
        "章节名": "春秋家说·昭公二十九论十七",
        "text": "然则为有者将何居？景公弑之日，有有知焉，死可也。幼而无能死，长而遂志以引决，未晚也。弗获已，而不立乎世子之位，逃以去，犹之可也。般者，天下之所不容，不得以食乎蔡之宗庙。有立则般祀，贪得其国而祀元凶于先人之庙，以夷先祖于大憝，蔡仲之鬼，不如其馁矣。故国之存亡，非有之事也。有弗获已，早逃其位，国人求景公之别子以嗣其先，俾般之罚正于死后，有之所得为也。有为般之世子而有恶矣。爱死而死不可免，贪国而国以亡。书曰“用之”，楚恶而有贱，君子之所弗恤也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十八",
        "章节名": "春秋家说·昭公二十九论十八",
        "text": "有受治者，以天子之治治之。故贬其爵，微其人，陋其事，目言其所为恶。举凡灭仁礼，去信义者，用此法也。有不受治者，然后以王者之不治治之，则为之号举。故戎狄荆、吴之举号，号非罚也，贬绌之所不加，示不相统焉耳。以法治诸侯，以不治治化外。故曰：“《春秋》天子之事。”殽之战，号举秦；许之伐，号举郑；鲜虞之师，号举晋。曰：彼且于宗周未亡之天下，自国其国，我不得以治诸侯治之矣。故殽之狄秦，非谓其贪利蔑亲也，卫贪邢以灭同姓，而犹生名以治之也。伐许之狄郑，非谓其附楚也，陈方会逃归而即楚，犹目其事以治之也。伐鲜虞之狄晋，非谓其诈也，献公绐虞公，执而灭之，犹称人以治之也。惟之三役者，天下离合之几，宗周存亡之故，封建兴废之由系焉。窥宗周，离天下，以废封建，则不得为中国之诸侯矣。不得为诸侯，天子所不治。彼自为秦，为郑，为晋，非我侯氏，犹荆、吴戎狄之为吾敌也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十八",
        "章节名": "春秋家说·昭公二十九论十八",
        "text": "自殽之战，秦于是而东争豫土，周不保其巩洛之势始于此矣。自郑之亟伐许，天下遂显然以不从楚为罪，削周之东援，启楚之北道，南北分疆之势成于此矣。自晋之数有事于鲜虞，尽卷河北以分天下，而伯者弥缝中原以奉一人之势解矣。故昔者弭兵之约，向戌之说已陋，而听之速；楚围之相辱已甚，而居之安。晋分天下之心目，移于中山、冀、代之间，委南诸侯于楚，谓争楚之无益，弗如弃南图北，割据以自实，可捐伯而以谋王也。师楚之知，抵楚之间，嫁窥周之恶于秦、楚，而实以吞周所封建之天下，拊山凭河以临周，于是而七雄之势成矣。七雄之势成，而晋得其三，是晋半得周之天下也。王失则伯维之。捐伯不居，而雄心有在，是周之亡，不亡于秦、楚之争，而亡于晋之委也。故鲜虞之师，周之所由亡，人不知其以亡周；封建之所由裂，人不知其以裂封建。而君子知之则已早矣。曰：晋自是而非吾之晋也；敌也，狄也，有天下者为之防焉耳，无用治矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十八",
        "章节名": "春秋家说·昭公二十九论十八",
        "text": "呜呼！秦窥周，而周外有秦；郑裂中国，以楚为名而争天下，则周外有郑；晋以山东饵楚斗吴，而自食河北，则周外有晋。秦为秦，郑为楚，晋为晋，齐、燕因之，遽以分天下，灭宗周，而尽蚀封建。秦倡之，晋成之，齐犹有俟焉，齐其免夫！故六国之亡，韩、魏为先，赵为惨，齐最后亡，而杀戮亦浅。秦一宇内，遽熸于匹夫之手，为万世笑。《春秋》之所摈为不足治者，天之所重罚。故曰：圣人之于天道，合一者也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十九",
        "章节名": "春秋家说·昭公二十九论十九",
        "text": "以道定天下之刑，名实而已矣。刑不从名，名不从实，别为之意，以或出之，或入之，刑不中，道不立，自矜明断，而天下去之也若惊。故矜明断者，未有不惊天下者也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十九",
        "章节名": "春秋家说·昭公二十九论十九",
        "text": "楚围实未尝弑君也，故《春秋》正其名曰：“楚子麇卒。”楚公子比实弑其君也，故《春秋》正其名曰：“楚公子比自晋归于楚，弑其君虔于乾溪。”齐不以讨贼之罪杀商人，故《春秋》正其名曰：“齐弑其君商人。”弃疾以讨贼之罪杀比，故《春秋》正其名曰：“楚公子弃疾杀公子比。”以比之称公子为疑，则商人之弑君，亦称公子矣。以先言归，而后记弑为疑，则比尝出奔，非纪其归，将嫌于在晋之不得弑也。正乱臣贼子之刑，使速即辜而无辞，名正焉耳。授弑父与君者以名，使终得名而不怨，实核焉耳。故曰：“征诸庶民，质诸鬼神而无疑。”实以庶民之闻见为征，名以鬼神之怨恫为鉴。“《春秋》成而乱臣贼子惧”，惧此焉也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "十九",
        "章节名": "春秋家说·昭公二十九论十九",
        "text": "邪说兴，疑辞滥，暴行有托以免，巧者避之，愚者婴之。故其诗曰：“有兔爰爰，雉罹于罗。”王道之坏，名实先乱，《诗》降而《风》，乃作《春秋》，以名准实，以刑准名，刑准名实，而兔不得逸，雉不徒陷，《春秋》所以拨《诗》之乱而反之正也。圣人没，大义隐，传者矜明强断，出贼而入良，则《春秋》反为乱首。君子知赵盾、楚比、许止之实弑，而郑髡顽、楚麇、齐阳生之实卒，虽有淫词，勿听之矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十",
        "章节名": "春秋家说·昭公二十九论二十",
        "text": "美之大，有传人；恶之尤，有罪主。不立夫罪主者，非其恶之尤也；不足有传人者，非其美之大也。雷震夷伯之庙，而目言夷伯，以为其独以当天之怒矣。石碏杀州吁，雍廪杀无知，而概之以人，石碏讨贼之力微，雍廪乘乱而无必志，不足以当讨贼之实也。二百四十二年之间，一与一相当，取推刃弑逆之贼，无倚于人而伸其独愤者，公子弃疾而已。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十",
        "章节名": "春秋家说·昭公二十九论二十",
        "text": "《春秋》书“楚公子弃疾杀公子比”，大词也。大之乎石碏之与雍廪，而弃疾传也。圣人没，大义隐，淫词以乱，覆大恶，掩大美，知义者之所弗取。弗取之者，不足取矣。谓弃疾胁比以立，而又忌杀之，则是比弱而弃疾强，比拙而弃疾狡，比犹贤而弃疾固恶也。诎弱以伸强，势人之术，《春秋》之不为势人，审矣。拙者为狡者之囮，而护狡者之谖，以弑君之罪归拙者，愚人之断，《春秋》之不为愚人，审矣。抑弗获已而曰比贤，而《春秋》责备之邪？夫责之备，爱之深也。责之以大粹，而摘其小疵，全之也。取他人覆载不容之恶，推与之以即污潴之刑，人何利有君子之爱，一陷小疵，而即婴无上之辟哉？严其所恶，奖其所爱，君子之情不回，而天下顺焉；苛其所爱，贷其所恶，虽得天下不能一朝居。甚矣，淫词之以害治拂情而贼道，如此其烈也！《春秋》传弃疾之人以甚美其讨贼之独力，二百四十二年之仅见。立臣子之鹄以伸天讨，大义昭，无容掩也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十一",
        "章节名": "春秋家说·昭公二十九论二十一",
        "text": "《春秋》之始不授伯。授伯者，以拒楚也。授伯以拒楚，楚虽善而不纳。递乎长岸之战而内楚者，以拒吴也。故君子之道“无适也，无莫也”。忧患日深，乘时以盈虚，“行其庭，不见其人”。人虽不可与，有无见者矣。“楚人及吴战于长岸”，号吴人楚而殊之，内楚外吴之旨明矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十一",
        "章节名": "春秋家说·昭公二十九论二十一",
        "text": "外内者无定形，以内视之而外，以外视之而内，犹门庭之与室也。庭视室而外，视诸门而内矣。楚始僭矣，是于周外而有楚也，故从乎周而外楚，中统边之词也。楚受贡于宁母，争晋而不敢争周，终乎伯而忌王，衣裳礼物肖中国，而从于会盟。吴乃以断发文身之质，蔑礼寻兵，而亟乘楚祸。则从乎吴之外而内楚，近统远之词也。近远者，非地与族之谓也。均是人也，言不可得而通，服饰器用不可得而名，嗜好怨恶不可得而知，斯远乎人矣。远乎人之必外，故近乎人之必纳，是以弗获已而纳楚。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十一",
        "章节名": "春秋家说·昭公二十九论二十一",
        "text": "近乎道者近乎人，远乎道者远乎人。道不可得，维其人；人不可得，则又维其人道之近。授伯，则以人存道，而道可屈；内楚，则以道存人，而人可泛。故曰：“行其庭，不见其人。”广大其心以存人道，而无适人，君子之于人道至切矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十二",
        "章节名": "春秋家说·昭公二十九论二十二",
        "text": "夫子叹：“吾犹及史之阙文，而今亡。”文亡阙者，曲以成其说也。阙而曲成之，则抑不必阙而亦曲成之。罪人之曲辩，党恶者之诐词，简牍未删，或乐其新以取之，而是非挠。于是圣人作《春秋》，据名实，定诛赏，诎曲以伸直。实有者不故出，实无者不故入。圣人无意，因天下而不私。其书曰：“许世子止弑其君买。”赫然举覆载不容之罪加诸人子，实所本有，不得而出焉，定矣。传《春秋》者犹曲为之说，纵止于大憝，而陷《春秋》以深文之过。俗儒淫，大义隐，卮言日繁，世教之凌夷久矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十二",
        "章节名": "春秋家说·昭公二十九论二十二",
        "text": "且夫出人罪而使之轻，则轻者无处矣；入人罪而使之重，则重者无处矣。不尝药而言弑，何以处夫楚商臣、蔡般之躬为枭獍者也？纳商臣、般于不尝药以毁死之等，而商臣、般可自托于孝子之列矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十二",
        "章节名": "春秋家说·昭公二十九论二十二",
        "text": "且夫不尝药之不可言弑，犹其不可言孝也。周衰礼废，二百四十二年以卒葬见者百有余君，其子之能尝药者，吾不知其仅几也。药之杀人也，或尝而得，或不可尝而得。以尤毒之药攻疾，虽无疾者尝之而眩，百不一也。已寒而清之，已暑而温之，表疾而里之，里疾而表之，虽杀人也速，要皆不可尝而得者也。故尝药者，孝子之末文也。仅以一尝终臣子之文，而子道毕；仅以一不尝未修己末之文，而弑名定；是率天下以为伪，而蔑其固有之良矣。故曲为之说者，不足以贼道，则圣人何叹焉？有其所无，无其所有，司曲谨，纵大恶，逞末文，损天懿。圣人之叹，叹此焉耳。欧阳氏之辨，得圣人之旨。必伸传而抑之，胡氏之保残专己，固矣夫！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十三",
        "章节名": "春秋家说·昭公二十九论二十三",
        "text": "葬者，人子之事也。君弑而贼不讨，以是为无子矣，故不书葬，有贼臣以当罪，而子犹与于恶也。虽然，与于恶而恶亦灭矣。罪定于推刃之贼臣，特以不葬诛其子，使视夫捐其亲于沟壑者，当不孝之罚。以情议法，等杀差也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十三",
        "章节名": "春秋家说·昭公二十九论二十三",
        "text": "若夫为世子者，既弑其君亲，大憝之刑，致一而已，则不复以不葬再诛其子，已从乎重，舍其轻也。已从乎重，复从乎轻，是犹可求之于为子之道，而大恶逸。故蔡景、许悼之书葬，不复以子处其子也。臣弑君，贼不讨，以不葬诛其子；子弑父，贼不讨，不以不葬诛其臣与其余子。何也？葬非臣事也，丧有主，而弑父者为丧主，亦非余子事也。身为储君，分尊势逼，威行于中外，恬然就宫中为逆而代之立，中材以下，为之臣与其余子，固不能旦暮讨也。君子矜焉，而有待，不遽诛也。且不葬之罚，诛世子者也，臣与余子终不能讨，亦不于葬诛之。法之所丽，贵贱之差辨矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十三",
        "章节名": "春秋家说·昭公二十九论二十三",
        "text": "知此，则蔡景、许悼之葬，其义也。许止之为枭獍，又何辨焉？曲说者求之于葬不得，则又求之于日，无所不为许止解。意者其乐枭獍之私昵乎？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十四",
        "章节名": "春秋家说·昭公二十九论二十四",
        "text": "诸侯之世子必名，故当丧有故而亦名。子般之以名卒，犹子同之名也。王世子不名。会于首止，君在而不名，则君没当丧不名，审矣。以是知书“王猛”者，非以“猛”系王也。犹之乎郑忽、齐小白、莒去疾之以国系名也。王室不可以言“周”，则曰“王猛”，犹云“王国之猛”云耳。王国之“猛”，犹之乎“王札子”也。系“猛”以王国，猛可以有王国乎？猛可以有王国，则犹敬王之即得称天王不名矣。猛不可以有王国，为猛治也，故从乎“王札子”之例，以名猛而绌之。猛可以系之王国，为王室治也，故从乎郑忽、齐小白、莒去疾之例，以国系猛，而诛子朝。猛可以系之王国，胡为其不可以有王国邪？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十四",
        "章节名": "春秋家说·昭公二十九论二十四",
        "text": "长幼之大伦，天下之公议也。父子之仁，兄弟之恩，当其事者自喻之，义也。景王之意，废长立少，秩大伦者所不与，猛所不得而夺也。长幼之大伦，天下之公义，人子不可得而奉乎？曰：奚可哉？故伯夷者，非夫高人绝世，不可遍责天下人子之行，而苟弗伯夷，尚得以为子者也。孔子曰：“道二，仁与不仁而已矣。”孟子曰：“欲知舜与跖之分，无他，利与善之间也。”苟弗伯夷，不即均乎盗跖者，小德之或然也。苟弗伯夷，即均乎盗跖者，君臣父子兄弟之间也。子朝以幼夺长，乃先王则有其志矣。先王之志不行，猛立而朝争，则罪专朝而猛免。先王之志或奉之，朝有挟而猛争，则猛与朝分罪。《春秋》书“王室乱”，王室之人皆乱人，非独朝乱也。非独朝乱，而猛先之，朝乃应之。是故敬王未立以前，《春秋》不目子朝之恶，而以王猛居皇，系诸“王室乱”之下，明乎乱王室者猛也。父子兄弟，称兵相向，曲直为轻，先后为重。苟先之矣，虽直，曲也。苟欲弗先，虽欲不尽责人以伯夷而不能也。故君子之责人，不遽求其如舜，而责人之子也，则必之以大舜、伯夷、泰伯而不为苛。故曰：瞽叟底豫，而天下之为父子者定。定者，必至之准也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十四",
        "章节名": "春秋家说·昭公二十九论二十四",
        "text": "朝有夺长之心，而猛先之以事，故猛未卒，朝不适罪。朝既有争猛之事，而敬王立以靖乱，故猛已卒，朝恶不戢，敬王讨之以有名，然后目尹氏立朝之恶，而正敬王居尊之号。敬王所奉以讨朝者，争猛之无罪也，朝篡而成乎贼也。王猛所挟以首乱者，景王之过也。挟父过者，不孝之尤，则不可以诛人之不弟也。追景王之失，以治子朝于他日，义著于天下，君道也；名王猛以绌诸世子之外，掩子朝之恶而未发，义喻于当人之心，子道也。当人之义，动诸心，悦诸虑，不可以名争，不可以天下之公论为所挟，故曰“义内”。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十五",
        "章节名": "春秋家说·昭公二十九论二十五",
        "text": "父之志不可夺，无之而夺焉者乎？曰：权衡者，非适有也。物无适权衡，而乃以用夫权衡。故心即为权衡，而非有权衡焉听心之用也。彼心之所轻重，若将为之权衡矣，而我适从之，是吾无义也。或适违之，则父子兄弟之际，不得以有义矣。审彼轻重之所向者，吾心之用也。故礼莫大于别嫌，仁莫大于全爱。无嫌而爱可全，君子之以精义也。是故景王之志，志立子朝，王猛夺之而为乱首。丐之争朝犹猛也，猛以夺父之志受诛，而丐无嫌。审此者可以全爱矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十五",
        "章节名": "春秋家说·昭公二十九论二十五",
        "text": "景王之志，欲立朝也。猛长于丐，诎于长而朝不得立者惟猛。当景王之存，猛固存，丐固无压朝不立之势，则景王之所甚恶而忌焉者猛之立，非丐之立也。子朝不当立而立，景王之邪志犹之可夺矣。猛为景王子，景王恶其立而忌之，父之恶子可行于子，不可以邪志言也。猛见恶忌于君父，而欲挟己之是，夺父之志：犯其所甚忌，居厚实于己，以彰先君之过，猛乃以受大恶而不可辞。敬王之立，非先君之所忌矣。先君无恶其立之心，则矫先君之邪志以挽而之善，敬王可以无大恫于鬼，而伸大义以靖社稷，爱未损也。使敬王让篡兄之乱人，迎先君之邪志，与于邪者也。先君无忌我之心，疑焉而不敢立，成先君之恶者也。故伯夷逃，叔齐不可立，而中子可立。子朝篡，王猛不可讨，而敬王可讨。孤竹君无忌于中子，景王不预恶夫敬王。无忌无恶，不得以亿君父之或忌或恶而自疏，所以曲全乎爱也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十五",
        "章节名": "春秋家说·昭公二十九论二十五",
        "text": "景王缘朝而忌猛，弗获已而宁立丐。于此而自信以不疑，非夺父志也，其庶几于干蛊者与！《春秋》书“天王居于狄泉”，大义以无嫌而定，全父子之仁也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十六",
        "章节名": "春秋家说·昭公二十九论二十六",
        "text": "《传》曰：“《春秋》因鲁史之旧文，有可损而不能益。”允矣。夫不能益，则传闻、所闻、所见，辞无可异。而或益也，夫子作《春秋》，定大法，无所避就；而有所避就者，不以其知之夙而侵史官之职也。故传闻、所闻之不益，非惧其不确也，所见确矣而不益，史有其司，圣人不以意侵之也。不以意行，故曰“无意”；不以我侵人，故曰“无我”。善言圣人者，即于此而得之矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十六",
        "章节名": "春秋家说·昭公二十九论二十六",
        "text": "故王室之乱，自言其乱，猛、朝、敬王之备记其始末，皆鲁史之旧也。公孙于齐，迁之晋，其“次”、其“居”、其“在”，纪之已详，亦鲁史之旧也。昔者王子颓之乱，志齐之伐卫，而尽隐子颓之实。叔带之乱，志天王之居郑，而不著复入之事。或曰：颓之乱，齐平之；带之乱，晋平之；鲁未有事，而史不详。乃猛朝之乱，鲁亦未有事，昭公出，意如不自保，夫岂暇为王室忧？而旧史犹详之，《春秋》不损，何也？当时晋不能伯，无能奉敬王以靖乱，而天下之人心戚矣。昭公出，季氏不敢立君，日锢公于外，而以逆公以为名，国人未忍忘也。国人未忘，而公卒不返，鲁国之人心戚矣。心之戚，故志之详。衰在王室，失职在伯；罪在强臣，过在昏主；崇货忘义，在齐、晋之执政。史臣无所取裁，乃孤伸其意以立文。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十六",
        "章节名": "春秋家说·昭公二十九论二十六",
        "text": "圣人之于《春秋》也，下失道则挽权于上，上失道则取衷于下。鲁之史臣内戚其君，上戚天子，志之弗谖，言之不忍略。圣人以是为不可损也，即人心，立大法，专用民志，以存天彝。以为有变例而特书，启王通、《元经》之妄作，诬矣哉！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十七",
        "章节名": "春秋家说·昭公二十九论二十七",
        "text": "事之未败则人竞其说，事之已败则败者徒咎。夫人之欲避咎，则无如其避事之得矣。避之于事先，便以归咎于任者。呜呼！何进、景延广之以其身为咎府，而田丰、李纲之挟败以为名，复谁与之为淄渑哉？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十七",
        "章节名": "春秋家说·昭公二十九论二十七",
        "text": "事未败而两说疑，否彼而可此者，未尝有固可否也。人之所可，从而否之，其否之也力，而自可也不力。非不力也，无固可者，必将居于不力之地，假人以胜，而便咎其败也。天下之祸，莫大乎议事者有幸败之心，先居于竞之无力，授人使败，而己避之。匪然，天下亦安得亡国之与败家哉？及事之败，咎不我尸。咎既有归，然后以无征而持其固可，立为定论，垂于后世，说淫辞坚，而追论者信之。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十七",
        "章节名": "春秋家说·昭公二十九论二十七",
        "text": "如“昭公弃晋主齐”之说，放于数千年而莫辨其诬，乃不计昭公方出之日，孰为谋而以主晋为固可邪？昭公之未奔也，七觐于晋，劣得成礼，一而已矣。晋之于公何如也？故意如非能逐君也。孙宁有晋，而后衎亡；鲁接有齐，而后赤弑。逮乎叔舍见执，公自往请，次且河上，托疾以返。不待晋人之辞，而公已愤然自绝于晋矣。然后阳州之役，何忌、鬷戾敢于比贼以攻君。晋人曰：“君不使一介，辱在寡人。”将谁欺也？晋之无志于伯也，晋卿之下比以交蔑其君也，路人知之矣。士鞅黩货，不廉于梁邱，而权尤重，志尤慝。晋不可恃，弗获已而改图，故当阳州、野井之际，昭公所可与为主者，亦惟齐而已矣。晋失伯，而齐欲得之；陈氏有下比之私而犹不敢逞，梁邱之贪贿行于莫而犹忌于昼。是齐有三可恃而晋无一也。齐不足主，而奚况于晋哉？",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十七",
        "章节名": "春秋家说·昭公二十九论二十七",
        "text": "从乎主齐而不成，则晋挟以咎齐，而为之说者挟以咎公之失主。向令主晋而不成，齐且挟以咎晋，为之说者抑曰：“野井之唁，鄟陵之盟，齐勤鲁如斯，而昭公舍齐以自陷于晋也。”其又何辞？惟先以主齐，而主晋之说伸。事败之余，乐挢任事者之短，以捷取前知之名而立乎成败之外，以塞任事之口而寒其心，国奚其不亡，而家奚其不败乎！公奔未几，齐唁已先，围成不克，鄟陵继会，公自无反国之才，于齐何尤焉！",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十七",
        "章节名": "春秋家说·昭公二十九论二十七",
        "text": "探本者，末论之平也。平情者，听荧之砭也。设其不然，要以观其终者，尽变之道也。以彼参此，早计而取必其可否者，惩利口之法也。以是衡量乎百世，略成败而持公论，事虽败而咎不偏归，君国长民之要术也。而佞人远矣。夫佞人者，岂无挟以荧人哉？幸人之败以自奖，无固可而有固否，君子之所甚恶，恶此焉也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十八",
        "章节名": "春秋家说·昭公二十九论二十八",
        "text": "《春秋》之与晋，不如其与齐。齐失伯而犹列之侯，晋未失伯而先已夷也。《春秋》之狄楚，不如其狄吴。楚进而以中国之治治之，吴终不以中国之治治也。楚、虔之弑，为诛其贼。鄢陵君伤，目言楚子，通之乎中国之君臣矣。吴遏与光，死于战而不言灭，不戚其兵死也。吴弑其君僚，不著其贼，不足与诛也。不得其说者，以为僚不宜立，宜见弑，而贼可无治。卫剽篡立，犹目宁喜，僚之失正未烈于剽也。抑以吴之大臣不早废僚而召弑祸，归罪于大臣，是大臣特不能知权以建非常，而遽即上刑，贼反逸焉，轻重之衡傎矣。故曰：属辞比事，《春秋》教也。刑比其类，例比其同。以知僚弑而不目贼，以吴之为狄已甚，而不足治也。故大均天下者法也，齐为天下伯，晋自为伯，君子以法进退之，而大均平。辨夷夏人禽之维者礼也。楚以僭王夷，吴以被发文身夷。君子以夏治楚，而退夷之，以禽治吴，而进夷之，而大维清。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十八",
        "章节名": "春秋家说·昭公二十九论二十八",
        "text": "所恶于夷者，无君臣父子之伦也。以大伦故而别夷夏，不以夷故而废大伦。商臣、比所以服刑于司寇，所恶于无君臣父子者，疑于禽也，疑禽则治之。断发文身已成乎禽，君臣之义、父子之恩复何望焉？号举吴以视，司冠之所不治也。别夷于夏而王事兴，别人于禽而天道正。以王治晋，以天治吴，圣人无异用，人事有异受，故曰：理一而分殊。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十九",
        "章节名": "春秋家说·昭公二十九论二十九",
        "text": "《例》曰：“夷狄相攻不志。”志吴、楚之兵争，则内楚以外吴，不从乎相攻之例矣。吴、越之相伐相入，词平而无所内，无所内而犹志之，《春秋》之例于是而变也。天下之势，必有所在。昭、定之际，晋无伯心，齐欲争伯而不成，楚奔命于吴而不给，势之所趋，合离之所竞，西不在晋，东不在齐，南不在楚，吴、越于是乎受势之所归，以司天下之轻重。故其相攻也，天下之所视也。天下视之而天下变，天下变则例变，□□□之攻，所以甚天下之变也。天下变则例变，例变则道亦可变与？曰：道有随例而变者，君子之所以用时也；有不随例而变者，君子之所以不为时用也。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十九",
        "章节名": "春秋家说·昭公二十九论二十九",
        "text": "昔者《春秋》尝不授齐以伯矣。已而授之。授之齐而又授之晋，继而惟恐晋之不足以伯矣。此夫例因天下，道因例用，用时以治时者也。其于楚也，尝号举之矣，已而为存其君，已而引之以内，惟恐其不得志于吴矣。此夫以例从天下，屈道从例，不获已于时而救时者也。至于吴而无望焉矣。无望于吴，亦不可改而望越；无望于越，终弗容复望于吴。吴、越之事，轻死崇杀，奖诈尚力，自战而不为天下动，苟胜而不为之名，弃衣冠而贱肤发，由古以来，未有如其不似人者也，故君子可用时而不为时用。楚可用者也，吴、越必不可用者也。必不可用而用之，则为之用而已矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十九",
        "章节名": "春秋家说·昭公二十九论二十九",
        "text": "故吴、越相攻之词均，而不以内楚之道内吴也。人禽生死之际，道之尤严，舍此而君子无道，奚容变哉！然而天下视之矣。吴胜则走吴，鲁、卫走之，而晋且走之也。越胜则又走越，鲁、卫走之，而齐且走之也；迨二国者之已灭，其遗知余习，犹以染战国之天下，赵武灵、秦庄襄、始皇之所尚，皆吴、越以为师。则天下之大变，始开于吴、越。君子不能自爱其例，而为天下录变，乃不容不自爱其道以治天下之变。故《春秋》有三变，王变而伯，伯变而夷。当其伯，不能为王存也，而存伯之词恕。当其夷，不能为伯存也，而存夷之词危。其词恕者、裕道以望伯；其词危者，守道以望夷。每降而君子之心益伤，见乎辞矣。",
        "level": 3
    },
    {
        "书名": "春秋家说",
        "年号名": "昭公二十九论",
        "序号": "二十九",
        "章节名": "春秋家说·昭公二十九论二十九",
        "text": "《春秋家说》卷三中终",
        "level": 3
    },
    {
        "书名": "春秋家说",
        "年号名": "定公十四论",
        "序号": "一",
        "章节名": "春秋家说·定公十四论一",
        "text": "“六月癸亥，公之丧至自乾侯。戊辰，公即位。”割戊辰之前以君昭公，正戊辰之始以君定公，《春秋》之义例，鲁人之情，意如之有惮而托乎礼，三者合也。意如无惮，则鲁人不得以畅其情；鲁无其情，则《春秋》不得以存其义。故知礼者，先王束不肖于义而尽人之情也。凡民之所畅，君子之所存，不肖者弗敢异焉。",
        "level": 3
    },
    {
        "书名": "春秋家说",
        "年号名": "定公十四论",
        "序号": "一",
        "章节名": "春秋家说·定公十四论一",
        "text": "然则夫礼者，虽不肖之情莫之或违也，不然，孰迫之惮而必遵此哉？祭仲之心乎嫡也，叔武之未忍于君兄也，宁殖之死而不忘悔也，其情亦可反之正矣。而国安于无礼，无以约之，则不足以生其惮心，不肖者冥行自是，而国人习焉，于是而圣人莫能为之例。郑仪、卫剽与出奔者而并称君，卫叔武非丧而称子，生死存亡，一彼一此，无义之例，圣人弗能正也。故凡民之所习，不肖者之所惮，君子之所正，相须而成乎典礼，义不诎矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "一",
        "章节名": "春秋家说·定公十四论一",
        "text": "公子宋逆丧于乾侯，其犹授受也。五日而殡，殡而践阼，其犹顾命也，季氏不纯乎贼矣。故治贼者严，鞠贼者辨；鞠不辨，治不得严。驱季氏以等于祭仲、元咺、孙林父之刑，彼何惮而不早为其已甚者与？文亏则求之质，质亏则求之文，文质两无可原，而后刑之不贳。鲁人有情，质未浇也；意如有惮，文未害也。子曰：“我爱其礼。”礼在而成之，不忍诎也。文以留情，质亡于一时而存于后世，圣人犹且爱之，岂徒爱其文哉，爱其欲畅之情，有惮之志也，无庸深求之矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "二",
        "章节名": "春秋家说·定公十四论二",
        "text": "观诸瘵者，非固瘵也。适有所因，炅气乘之，拙工为之诊曰：“此他日之必瘵者也。”遽而攻之。攻于所已病，而助病力之未逮；攻于所未病，而导病以入。五攻五入，病周乎藏，于是乎而瘵成。拙工固曰：“吾信他日之必瘵，岂妄也哉！”忌其为毒而攻之，攻而必得其不胜。故忌瘵者恒得瘵，忌敌者恒得敌，忌亡者恒得亡。",
        "level": 3
    },
    {
        "书名": "春秋家说",
        "年号名": "定公十四论",
        "序号": "二",
        "章节名": "春秋家说·定公十四论二",
        "text": "吴之通晋而叛楚，因为晋而窥楚，未能如楚何也。晋之请已勤，如试之州来，浮动之炅也，奚其必楚瘵哉？楚于是而殚力以事吴。抵于阖庐之七年，兵加于吴者七。吴固不勤于伐楚，楚自勤于伐吴。吴一伐楚，而君死原野；楚七伐吴，而败者六。长岸不胜，鸡父熸。卒于舒鸠氏之诱，未浃两岁，而入郢之祸烈。夫破楚者诚吴也，虽然，吴奚有破楚之志哉？一伐再伐，殚于七伐，楚未尝不朒也。是楚召吴骄吴坚吴，以贸吴而一往不返，不可御矣。吴其如楚何哉！忧之如无忧，谋之如无谋，争之以不争，防之以无所防。曹丕曰：“囚权于江，锢亮于山。”诚哉其审于敌也，而吴、蜀不能为魏瘵矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "二",
        "章节名": "春秋家说·定公十四论二",
        "text": "楚昭王之反也，吴怨酷矣。置吴以授越，而不夹越以攻吴，故越为楚灭吴，而终蕴于楚。侧、婴齐、建之不逮此，况囊瓦之区区者乎？呜呼！夷狄非吾瘵也，师一举而地一丧，再举而地再丧，五六举而天下随之。无曹丕、楚昭之知，不瘵以死者几何邪？",
        "level": 3
    },
    {
        "书名": "春秋家说",
        "年号名": "定公十四论",
        "序号": "三",
        "章节名": "春秋家说·定公十四论三",
        "text": "有拾仁，无拾义；有拾地，无拾人。仁，人心也，拾而固保之，则仁归之，因心之不远也。义，制也，非我制之，天下之制无有于己，而终不制也。地，从人者也，偶从之，因而保之，或欲与争，而抑难矣。人，不相从者也，彼失之，不必此之得也。拾而得之，如抟沙之不能须臾也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "三",
        "章节名": "春秋家说·定公十四论三",
        "text": "晋定公之为君，范鞅、荀寅之为政，召陵之大义，召陵之大众，介然拾而用之。《春秋》纪诸侯大会于召陵，而终之曰“侵楚”，犹以一纶之丝束千株之条枚，而置诸独轮之上也。侵楚者，拾义者也。楚有可侵之义，而晋拾之。晋固无侵楚之义于怀，而抑不能灼然持之以侵楚也。蔡曰“楚可侵”，诸侯曰“楚可侵”，弗已而侵之，楚自诒侵，而晋何有焉？十八国之诸侯集，而晋主之者，拾人也。楚遗陈、蔡、郑、许、顿、胡于四达之衢而莫之收，晋乃淡然相遭而拾之，齐、鲁、宋、卫、曹、莒、滕、薛、杞、邾乍惊其拾之众，弗已而从之。乃诸国者固无依晋之心，晋亦固无收诸国之志也。合而会，会已而离，不谋其来，不保其往，旋拾之而旋失之，晋亦不戚戚焉。",
        "level": 3
    },
    {
        "书名": "春秋家说",
        "年号名": "定公十四论",
        "序号": "三",
        "章节名": "春秋家说·定公十四论三",
        "text": "呜呼！使义而可拾也，则商纣之世，人得为天子也；使人而可拾也，则陈涉之戍卒，翟让、李密之饥民，足以定天下于俄顷矣。且夫拾义拾人者之奚但无成哉，拾义而义不保之，乃以怵废于义而益保利；拾人而人不保之，天下益以知其无能为主而离矣。故荀寅之贪，至召陵而剧；晋之失伯，至召陵而不可救也。《春秋》之书此，犹以一纶之丝束千株之条枚，置之独轮之上。《传》曰：“化工赋像，情不得遁。”征矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "四",
        "章节名": "春秋家说·定公十四论四",
        "text": "无小国则大国孤立。大国孤立，则相逼而互以相亡。故君子治三代之衰，尤为小国念也。小国之羸，则既不足以自存矣，于是因人以存，又不必因者之可怙也。怙非其怙，犹免于亡，君子之所弗责；怙似可与怙，怙之以亡，君子之所弗嘉。",
        "level": 3
    },
    {
        "书名": "春秋家说",
        "年号名": "定公十四论",
        "序号": "四",
        "章节名": "春秋家说·定公十四论四",
        "text": "夫鲁莽而驱入于人，无宁延旦夕以有冀，小国不获已之谋也。驱使之动而以亡，无宁置之而犹存，大国不获已而亦以宁小也。一动焉，一招焉，一驱焉，一若有怙而果不可怙，昔之尚为冠戴之伦者，今陆沉而受非类之戎索，犹且曰慕义，义其以亡人之国者乎？顿、胡、沈、许之戴楚也，小国之逆，伯者之耻也。乃其以戴楚故，而不趣亡于楚，则犹守先王之侯服，崇明祀以待王者之兴也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "四",
        "章节名": "春秋家说·定公十四论四",
        "text": "呜呼！蔡一动，晋一招；动之弗动，招之不前，而疾为沈矣；动之动，招之至，而终为顿、胡、许矣。沈亡之后，二岁而许亡，又八岁而顿亡，又阅岁而胡亡。胡亡之逾年，而蔡以围于楚。夫此诸小国者，从未尝一执玉于晋廷者也。晋无此诸国而诸国存，诸国一有晋而诸国速灭，然则即不执玉于晋之廷，而何莫非三代之提封邪？",
        "level": 3
    },
    {
        "书名": "春秋家说",
        "年号名": "定公十四论",
        "序号": "四",
        "章节名": "春秋家说·定公十四论四",
        "text": "四国驱亡而陈、蔡不立，陈、蔡不立而中原解，中原解而七国孤，七国孤而必并于一。周之所以亡，三代之所以讫，七国之所以鱼烂而终，此祸之不爽于远者也。陈、蔡、顿、胡、许一受命于晋，而齐、鲁、郑、卫之去晋也如惊。得小而丧大，得名而丧实，此祸之不爽于近者也。周公曰：“君子德不及焉，不享其贡。”保人以自宁也。晋定之为君，士鞅、荀寅之为政，而大会天下于召陵，君子之所深为天下念也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "五",
        "章节名": "春秋家说·定公十四论五",
        "text": "俘人之君，甚矣！甚其无忌而为之也。襄、昭以前，灭人之国者不及其君，犹有忌也。楚之以蔡献舞，夷之乱中夏也。晋之以潞婴儿，伯之治夷狄也。夷之乱中国，固无所忌；伯之治夷狄，固可弗忌也。均为分土之诸侯，俘其君，将臣仆之，以加人者，人得而加之。当其淫以逞而不知忌，夫岂有人之心哉？蔡以之加于沈，郑以之加于许，宋以之加于曹，鲁以之加于邾，国失其所以为国，君失其所以为君，不相驱以亡而不得矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "五",
        "章节名": "春秋家说·定公十四论五",
        "text": "且夫势果有定乎哉？俄顷之势，而乘之以为名，天下之至贱而安忍者莫是过也。沈一不会于召陵，而疾被俘杀。召陵以前，新城以后，蔡之宜得俘杀者百年，而以责沈于一旦，曰吾有名而固有义也，所为至贱而安忍者也。故灭人之国，贪也；俘杀人之君，忍也。贪者吾将惩之以仁，可使勿贪；忍者吾将惩之以义，不可使无忍。苟忍而袭义以为名，即有名矣。有名而义不得施其惩，故君子甚恶夫安忍而蹈乎至贱，无从而救之也。孟子曰：“恶死亡而乐不仁，是犹恶醉而强酒。”俘人之君者当之。",
        "level": 3
    },
    {
        "书名": "春秋家说",
        "年号名": "定公十四论",
        "序号": "六",
        "章节名": "春秋家说·定公十四论六",
        "text": "“庚辰，吴入楚。”当从《公》《谷》。目言吴，以免蔡也。柏举之战，蔡为之，郢之入，非蔡为之也。不许吴之入楚，故目吴免蔡以专乎吴。不许吴之入楚，非不许蔡之入楚也。吴入楚，而楚他日报怨于蔡。楚非所报，而蔡徒得怨。蔡徒得怨，则使蔡与于入楚之役，蔡且免于报矣。非我类者，喜怒不可以理求。苟可以强，而强非我罪。苟可以强，而终以强慑之，彼且慑焉。然则蔡猛于战楚，而惮于入楚，吴专其咎而蔡免。蔡之不足以自免，始于此矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "六",
        "章节名": "春秋家说·定公十四论六",
        "text": "楚之强，无有大折之者，大折之以入郢之衄，蔡又惮而不与吴终其事，君子之所大悯，故词免而实不免。惜夫楚之大衄，授之吴而成其恶，靳之蔡而不竟其功也。盖蔡之惮楚久矣，志惮而实惮之，实惮而名亦惮之。蔡固以宗周视楚，战之者，不胜其一旦之忿焉耳。忿已事裂，而恧然不居。天下之不勇于义者，非义之不能为勇也，一旦之忿，不惜其素所宗周视者，遽引封豕长蛇以相攻，蔡固不义，苟袭义而义亦馁也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "六",
        "章节名": "春秋家说·定公十四论六",
        "text": "忿，实也；义，名也。非所据而据，非所困而困，楚得以争曲直于吴，而蔡为怨府。故无实而奄其名，神守先丧，而败随之。蔡恶敢毅然以入楚？不敢入楚，而又恶得免于败之郑？故蔡之恧然不居，取怨之招也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "七",
        "章节名": "春秋家说·定公十四论七",
        "text": "属人为与，而委怨于人，未有不失人者也。故《姤》之二曰：“包有鱼，不利宾。”象曰：“义不及宾也。”义不及宾而委之宾，是委义也。宾本无鱼，而委之鱼，鱼在宾矣。鱼不及宾，而我及之，宾不固获鱼，而鱼不固怨宾，是委宾以鱼而委义于宾矣。义之所不及者，利之所违。身任天下者，虽欲不慷慨自任而不能。义，吾义也；利，吾利也；怨，吾怨也；未见怨之可委者也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "七",
        "章节名": "春秋家说·定公十四论七",
        "text": "晋失诸侯，郑首叛之。然则治郑者，舍晋其谁任哉？晋任之，然后与诸侯图之。晋不忌郑怨而以为功，诸侯不邀郑功而安于无怨。伯者之以属诸侯，纠天下，固非此而不得。晋之不能而委讨郑于鲁，则何如勿讨之为得乎？鲁能服郑，则鲁不必晋，而可以逞于诸侯，郑将蛊鲁以亢晋，晋无庸矣；鲁不能服郑，则鲁之不利，晋之不利也，鲁小损其实，而晋大丧其名，晋无幸矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "七",
        "章节名": "春秋家说·定公十四论七",
        "text": "鲁无固争郑之心，薄伐于郑，而郑不固怨。鲁方责郑之亲晋，郑方觊鲁之合齐，兵加之而不怨，鲁意且释，而郑是听，晋不能必鲁之不叛，而况郑乎？鲁弗固怨郑，郑弗固怨鲁，无故而激人以相怨，鲁且自丧其所谓而怨晋之嗾己，晋无辞也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "七",
        "章节名": "春秋家说·定公十四论七",
        "text": "呜呼！委怨于人者，人之力且穷，人之愤且平，人之相酬也亦藉手以告无过，进不能为之图功，退不能为之任祸。故鲁一侵郑，再侵齐，齐、郑益急鲁以蛊鲁，而鲁长舍晋以东合矣。故知委怨于人之失人，义之所违，即利之所穷也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "七",
        "章节名": "春秋家说·定公十四论七",
        "text": "晋尝失郑矣，郑移祸于宋，晋不使宋当郑，而自任之，悼公之所以服郑也；晋尝失齐矣，齐移祸于鲁，晋不使鲁当齐，而自任之，平公之所以下齐也。服郑而宋益亲，下齐而鲁益固。悼、平之伯，伯之微者也，而自任也且然，况桓、文之盛乎！晋委郑于鲁，乃以委鲁于郑。诸侯之兵竞起而散，非固委也，人抑末能收之也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "八",
        "章节名": "春秋家说·定公十四论八",
        "text": "观其表，知其里，可以喻天下之心；观其行，知其志，可以测君子之权。故鲁之侵郑，非竞郑也；鲁之侵齐，非竞齐也。奚以谂其然也？侵者，无意之兵也。公羊子曰：“粗者曰侵，精者曰伐。”精云者，壮也；粗云者，浅也。鲁无怨于郑，而抑不觊利以兴兵，故不壮于竞郑；齐临鲁以兵，而实觊合于鲁，鲁知其故而无深怨，故不壮于竞齐，浅用其师以动之，不执罪名，不叩国都，姑以侵焉，可以释则释矣。是以逾二年而平齐，又逾年而平郑，聊以瓦之会谢晋，而终于无竞。故郑、齐之师不得信之为竞也。弗察其中情而信其表之竞，为愚而已矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "八",
        "章节名": "春秋家说·定公十四论八",
        "text": "夫君子将许之乎？曰：由君子之许鲁以平齐，知其许鲁以平郑矣。奚以谂其然也？十年春，鲁及齐平，夏，会于夹谷，孔子相。诺其甲车三百乘之从，受其归田之谢，是以知君子之志也。书及齐平，无贬词；书及郑平，抑无贬词，是以知君子之许平齐以平郑也。诸侯之从王也受命于天，其从伯也受命于天。从伯之受命于天，何也？小役大，弱役强，天也。强弱无恒势，从违无恒理，昔之强者而弱，昔之从者而违。天有革命，而人奚得不从哉？天命以从伯，势以成乎理也；天命以从王，理以成乎分也。势不可为典要，分不可为推移。故春秋诸侯之背王也，为重伤之，迟回而不之听；其背伯也，可以听而即听之，无待也。分司典要以饬人之纪，势善推移以劝人之功，无当于人纪而功可起焉，君子胡为而为之迟回邪？",
        "level": 3
    },
    {
        "书名": "春秋家说",
        "年号名": "定公十四论",
        "序号": "八",
        "章节名": "春秋家说·定公十四论八",
        "text": "势在伯，则许其从伯；伯不给伯，则许其自为功。自相平，自相伐，相与谋其邦交，以辑宁其国。伐而非以竞，平而非附于夷，虽许之焉可，是以君子躬行之而赞其成也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "九",
        "章节名": "春秋家说·定公十四论九",
        "text": "伯之不伯，诸侯无攸保，将自保也。自保者，立国之本计；邦交者，人伦之大节。并行而弗相夺，君子之道不当如是邪？伯之不伯，舍之而弗为之迟回，非君子之薄也。伯之不伯，姑系之而只以自伤也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "九",
        "章节名": "春秋家说·定公十四论九",
        "text": "齐桓之伯也，成乎宁母以通王贡。为通王贡之名者，王贡由齐而输也。诸侯致贡于伯，伯致于王，则不纯乎王，而贡者多矣，是犹季氏之尽征而贡于公也。齐始之，晋因之，悼公改之，平公增之。观夫子产之争，叔孙豹之请视邾、莒，则竭侯国之力以供亿一伯久矣，大夫又从而私索之，然则将欲自保而姑系于伯，内虚其国，外弗与恃，国势之所必诎。故诸侯之奉伯也，名小诎而实大诎也。南宋谂金之必亡，而不能自绝于岁币，金亡而随之，迟回而不舍，宋以天下毙焉。百里之提封，其不足以胜此，明矣！",
        "level": 3
    },
    {
        "书名": "春秋家说",
        "年号名": "定公十四论",
        "序号": "九",
        "章节名": "春秋家说·定公十四论九",
        "text": "竭立国之资，上不以媚王，中不以修备，下不以纾民，委之于孱惫之壑而意又睽焉，是将以国命民膏贾长厚之名。君子之厚也，非此之谓也。《诗》云：“鲂鱼赪尾。”劳民以奉君也，文王以之。以文王之事殷者事伯，殆乎愚子割肌以疗母之后夫也。使伯不以列国为腴，列国不以伯为渔，伯不以列国为薪，列国不以伯为斤，虽失其道，犹将依之也。苟得其道，南国之所以戴文王也。《诗》云：“父母孔迩。”君子岂欲人之轻去其父母哉？《春秋》书鲁之平齐、郑以背伯，惟其非父母也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十",
        "章节名": "春秋家说·定公十四论十",
        "text": "记《礼》者曰：“礼不下庶人，刑不上大夫。”是靳礼于上而专刑于下，不足以语王道矣。彼将见庶人之不足备礼，而大夫有议贵之科也，泥于一端，概以全节，斯恶知政本之与礼意哉！王者之法，刑尤详于贵，礼必逮于下。大夫以下，刑有不足施，王者弗治焉。不治而欲弭其乱，则修礼以自严，而销天下之萌于词典。知此，可以知《春秋》之议刑矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十",
        "章节名": "春秋家说·定公十四论十",
        "text": "封建之天下，递相臣也。递相臣，则赤递相君也。天子臣诸侯，诸侯臣大夫，大夫臣陪臣，相递以尊而分各定。故诸侯专则夺之，大夫窃则诛之；目言其所专所窃，以正罪名而致之辟。专兵则目之，专地则目之，祸施于国、背凌其上则目之。大而不降，小而不遗。《春秋》之以刑治诸侯大夫者详矣，而惟陪臣则不然。阳虎之乱也，觊杀其主，挟其君公，据邑反兵，蹀血于都市而播恶于邻国。藉大夫而有此，栾盈、华定之诛所必严矣，而《春秋》甚略之。略之者，非谓其罪为不当刑也，以其人为不足治也。人不足治，则罪亦不足刑。故刑有详于大夫，降于士，而宥于庶人。王者乃以统贵治贱，而不与天下争生死也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十",
        "章节名": "春秋家说·定公十四论十",
        "text": "刑所不详，治所不屑，有以治之，而不恃治于法，王者之治太平也固然。而猝逢其乱，起于愚贱，王者将听之而弗治乎？曰：可弗治者，固弗治也；所必治者，不可弗治者也。故阳虎之欲杀其主，挟其君公，据邑反兵，结强邻，蹀血都市，胥弗治也。其窃宝玉大弓，固不终窃也，然而必治也。所弗治者何？王者端本以议刑，恶肇于季氏，终滥于陪臣。大夫陪臣，统贱也。两贱而不相为讥，治其本、贳其末可矣。故刑有不下逮于士，而无不上于大夫之说也；议贵者，非此之谓也。所必治者何？王者之齐天下，置刑而尚礼。齐者，贵贱一矣。宝玉大弓者，先王之以礼镇元侯而显之于器与名。惟器与名，王者之以一天下而观之以礼也。虽暂窃之，必固诛之。出乎礼，入乎刑，为弗赦矣。故刑之所至，礼必至焉。礼修于上，而必达乎下，庶人之不能备物，非其不能备礼也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十",
        "章节名": "春秋家说·定公十四论十",
        "text": "以刑治者，治人者也；以礼治者，自治者也。大夫之渐贵，诸侯之迤尊，非其亲之可亲，则其贤之可贤，亲者弗率，贤者弗能自奖，贳而弗治，独奈何忍以责之卑贱？故王者治人，不专于贱、略于贵也。若夫以礼下达，缘礼而议贱者之刑，则王者不但治卑贱，而先以自治矣。故书盗窃宝玉大弓，又书得宝玉大弓，自治之词也。自治而乃以治人，出乎典礼而后即乎典刑。王者之治卑贱，惟自治焉耳。自治而治人略矣。后世之议刑者不然，多求卑贱者于法，而宽之于礼，曰：礼者不下庶人者也，刑者大夫以下之所详也。束湿钳网，一以不道无将之辟，摘愚贱之冥趋而禁之。至于国家之大典，人道之大伦，吝以晓然播告于天下，逮其显相背犯，则又以过误而宽之。此无他，自弛于礼，弗能修明，而后恃刑以劫天下，刑礼上下之间，颠倒混施，而上慢以下贼也。故刑日繁，礼日圮，人而致之禽，生而致之死，可胜悼哉！",
        "level": 3
    },
    {
        "书名": "春秋家说",
        "年号名": "定公十四论",
        "序号": "十一",
        "章节名": "春秋家说·定公十四论十一",
        "text": "宋兼殷、周之道以立国。用殷者，从世守也；用周者，从侯度也。故微子之诗曰：“亦白其马。”“亦”云者，亦彼亦此之谓与？殷之盛也，则有若伊尹、仲虺、甘盘、巫咸、傅说以起而在位；其亡也，则犹有祖己、胶鬲、商容以立乎其廷，皆非同姓之胄也。是故终殷之代，有取亡之主，而无取夺之臣。周先同姓而世卿启，崇世卿而君无固权，鲁、晋、齐遵周之侯度以终始者也。夫不保其无取亡之主，无宁无相夺之臣，即不保无倡乱之由，无宁无怙权以移君之事。奚为其然也？天尊地卑，而其位定。《乾》《坤》毁则无以见《易》，立人之道灭矣。宋用周也，是故戴、宣、武、穆之族，世乎位而不替；亦用殷也，是故迭相执政而权犹司之于君。《春秋》所书，鱼石之于彭城，华向之于南里，辰、佗、驱、大心之于萧，不出则不能叛，不叛则不能专。盖宋有叛臣而无怙权自安之臣，所由与晋、鲁、齐异者久矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十一",
        "章节名": "春秋家说·定公十四论十一",
        "text": "不能保臣之无叛，犹夫不能保主之无取亡也。有亡主而无亡之之臣，是故文王之圣而纣犹不灭；有叛臣而无怙权自安之臣，是故据彭城，连强楚，分南里，据国都，据大邑，聚不逞，而卒如萤死之光，不能久也。惟夫拥权自安之臣，不必叛也。不必叛，而无可为讨逐之名，天下之所不诛；不必叛，而国如其国，君寄生其上，而一听其生死。故《乾》之极曰：“亢龙有悔。”《坤》之初曰：“履霜坚冰至。”君无位而臣固其居，乾坤之所以毁也。无位而毁，不必有取亡之主而亦亡。冰驯至而坚，阴不劳而坐困其阳矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十一",
        "章节名": "春秋家说·定公十四论十一",
        "text": "兼殷以为道，故终春秋之世，君恒亲将而兵柄一。兵柄一，是以不叛而必不敢制其君。乃抑兼周以为道，是故不登立谈之相，不容羁野之臣，而国犹有与守。故三王之道，相终始者也，相参伍者也。故曰亢则害，承乃制；不亢不承，而害不深，制不逆。《春秋》详宋之叛臣，以为犹可得而治之也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十二",
        "章节名": "春秋家说·定公十四论十二",
        "text": "书不尽言，言不尽意，何谓也？谓夫一书而群言该，一言而群意摄，无庸缕尽者也。该群言而不遗，摄群意而不罔，其惟知务者乎？君子知务以通词，不知词以通务，故以例言《春秋》者，怵盛夏之凉雨，而谓之凛秋者与！《春秋》称大夫而里克殊，以里克之名大夫，同诸泄冶之名大夫，未有谓其可者也；称世子而商臣般、止殊，以商臣、般止之名世子，同诸陈款、郑华之名世子，未有谓其可者也。故世子之称，惟商臣、般止殊，而蒯瞆不与。蒯瞆之名世子，常也，无殊乎陈款、郑华之词也。常斯正，正斯顺。故子曰：“必也正名乎！”",
        "level": 3
    },
    {
        "书名": "春秋家说",
        "年号名": "定公十四论",
        "序号": "十二",
        "章节名": "春秋家说·定公十四论十二",
        "text": "《春秋》书卫世子蒯瞆，正名效也。灵公存而为世子，是灵公之犹有子矣；灵公没而犹称世子，是与蒯瞆以终为灵公之子，而特夺辄之不使有父也。夫蒯瞆之不肖，史册有余恶矣，而不失其为世子者，则在出奔之举也。谓蒯瞆之弑母者，戏阳速之辞也。速之辞，固二五优施寺人柳之辞也。先乎世子，而公叔、北宫、赵氏逐矣；后乎世子，而公孟逐矣。巨室去，廷为之空，批根椓秀以冀其仆者，世子也，何患乎无戏阳速之为江充乎？",
        "level": 3
    },
    {
        "书名": "春秋家说",
        "年号名": "定公十四论",
        "序号": "十二",
        "章节名": "春秋家说·定公十四论十二",
        "text": "世子将欲无去邪？为申生矣。申生死而不去，君子曰“共”，而不可以为“孝”。然则以申生之孝，而犹不许以孝者，惟不去耳。蒯瞆去，而父子之恩犹未贼焉。蒯瞆行顺，而申生心顺，均以世子称，未大失乎世子之道也。道不失，位不可夺；位不可夺，名不可已，匪直辄也，公子郢亦胡得而攘之？是以知谓郢为当立者，不足与于《春秋》之旨也。无已，灵公卒，辄恶逞，蒯瞆其可以已乎？可已而不已，而后父子之伦夷矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十二",
        "章节名": "春秋家说·定公十四论十二",
        "text": "虽然，蒯瞆之于辄，其犹责善之过也。责善于枭獍之子，洵不知，而或曰不仁，则已酷矣。不知以责枭獍之子，夺之不使为辄之父，而蒯瞆分恶；非不仁以逃嬖邪之祸，予之为灵公之子，而辄恶无所分。子曰：“名不正则言不顺。”两书卫世子而言顺矣。引商臣、般止之例，以词诬意，言恶得而顺？事恶得而成？故曰：知务以通词，贵成事也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十三",
        "章节名": "春秋家说·定公十四论十三",
        "text": "天下之方动，尤知者之所持矣。夫惟有为而应者，介于动而不容已于起者，而足以自静，而端居之与振掉，皆无容心此。君子以之养德，豪杰以之养力，岂徒不介其会而为之淫乎？抑将乐其间而以自旌矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十三",
        "章节名": "春秋家说·定公十四论十三",
        "text": "晋之不伯，郑始叛之，齐乘郑以收鲁、卫。鲁东折，齐西向，卫居冲而听之。其无与动而因以静者，惟宋焉耳。青、兖、豫、徐之交，心淫气偾，师师跃蹶，而无止势，宋无事焉。宋亲晋也，抑非靳以亲晋也，国大而得晋久，诸侯所不能动也。怙诸侯之所不能动，而宋亦乐以自静。乃夫介天下之动而能自静者，一动之，制而弗动矣；再动之，三动之，不失其制者，或寡也。然介天下之动，其易与之淫而不制者，惟乍一动之为难持耳。一动之而持之也不失，则夫再动之，三动之，亦犹是焉耳矣。是故能以持始而以持终者之难，亦惟是持终于始之难，而无难于终。而庸人之失，恒难其所无难，已持之而终不禁于一动。惟然，故其动也，未有不咎者也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十三",
        "章节名": "春秋家说·定公十四论十三",
        "text": "宋接郑、卫之壤，其夙与郑怨深矣。宋恒挟晋以加郑。郑不辑于晋而恒泄之宋。是郑之背晋，以东合齐，北合卫，宋之所宜大戒也。会咸以后七年矣，宋自持而郑无如何之也。夫郑之背晋，以逃役也；卫之合郑，以缓逼也。宋可以知其无能大作而听之矣。听之而养德，王者之修也；听之而养力，伯者之谋也；听之而即未有养焉，彼恶知吾之不重有所养于中也？范中行乱，齐、卫庇乱以亢晋，夫岂果足以残晋而散天下之交乎？宋乃遽起而伐郑。始制之于诸方瓦解之日，终淫于小丑佻达之际，郑于是而知宋之无以自养也。知不自持，勇不自制，始于不可测，终于不足畏。《困》之上曰：“动悔有悔。”殆是谓与！未逾年而罕达之师加于宋矣，动而悔也，宋之所以召郑侮也。动悔而悔，吉也。既恶于郑，而宋终违齐、卫以自立也。虽然，困之吉，亦吉之困矣。欲以持天下之动，逮有悔而始悔也，不已晚乎！",
        "level": 3
    },
    {
        "书名": "春秋家说",
        "年号名": "定公十四论",
        "序号": "十四",
        "章节名": "春秋家说·定公十四论十四",
        "text": "咎不与祸期，祸必乘焉。故君子不畏祸，而不迎咎。不迎咎者，不求祸也。岂徒祸哉，咎之所生，非尽其期于咎也。卞急者祸至而弗假愚钝者以从容之谋；或方在祸，而若有可乘以利用而释害。斯二者，抑弗获已而与咎逢矣。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十四",
        "章节名": "春秋家说·定公十四论十四",
        "text": "从容弗假而气易张，是故郑、卫背晋而晋不容已于遽求焉，然而咎在晋矣。咎者何也？莫能为主而亟责之也。方在祸而有释害之机，则捷乘之以制人，是故晋方迫卫于淇、濮之间，范中行一旦以朝歌而东附卫，宜可以缓晋逼而操晋命以自安也，然而咎在卫矣。咎者何也？奖叛人而干宗国也。",
        "level": 3
    },
    {
        "书名": "春秋家说",
        "年号名": "定公十四论",
        "序号": "十四",
        "章节名": "春秋家说·定公十四论十四",
        "text": "夫晋知迫卫于淇、濮之间，而孰知捷以荀、范授之卫，卫即挠我于淇、濮也？乃卫知挟荀、范之内溃，因晋人而以难晋，又孰知即以蒯瞆授之晋，因卫人而以大义临卫也？晋逼卫于邯郸，而衅即生于邯郸；卫胁晋以内难，而即以内难胁于晋。晋不能多得之淇、濮而所丧者多，卫乘晋之叛臣而晋保卫之生父。故夫以咎报咎者，祸报其祸，祸不必意中也。晋之逼卫，固不测荀、范之且为卫用；卫之乘晋，又恶知蒯瞆之且为晋用哉？然而君子知之矣。知者何也？知咎之不期祸，而祸应若响也。咎之相报，祸之相沿，每加无已，而后受者烈矣，祸烈而咎深矣。故《春秋》于卫、晋之争，详蒯瞆而没荀、范，授晋以讨卫之实也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "一",
        "章节名": "春秋家说·哀公十六论一",
        "text": "楚之围蔡，楚复振也。楚复振，而《春秋》以伯者之词许之。挈随许之君，伸楚之长，不戒楚之复振也。楚之振，《春秋》之所戒旧矣，至是而天下之戒不系于楚，君子弗戒焉。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "一",
        "章节名": "春秋家说·哀公十六论一",
        "text": "君子与时消息者也，故戒楚者，殊楚于中国也。殊楚者，以中国之伯殊之也。伯不足以殊楚，而犹系之望，则君子犹慭留之。至是而晋匪直殊楚之不给矣。天下之大纪，侯之不淫而王，大夫之不淫而侯。均此者，冠带之国，殊此者，蛮貊也。楚之殊，殊以其侯而王尔。楚侯而王而不足以王，名王而实不王，殊以不侯而非即不侯也。晋至是而侯不安于侯，大夫且将侯焉。大夫之必侯，匪直名侯，而实亦侯矣。大夫而侯，则将大夫而王。故其终，晋之大夫与楚之君，侈然而并王，是则天下之大戒，舍楚而移之晋。且晋不能治楚，而楚能治吴，楚抑贤矣。治蔡者，治吴者也。故楚之事可伸，而随、许得长楚以摈吴。楚有功于诸侯，其殆伯者之遗烈与！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "一",
        "章节名": "春秋家说·哀公十六论一",
        "text": "一时之大戒在吴，无穷之大戒在三晋。伸楚以戒吴，予楚者，所以戒吴也；舍楚以戒晋，不戒楚者，戒晋之深也。是故君子之喜怒，有一至之理，无一至之人。理至而天下之经立，人不至而天下之时顺。盈虚消息，与时偕行，随时之义大矣，此之谓也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "二",
        "章节名": "春秋家说·哀公十六论二",
        "text": "楚之治蔡，以治吴也。或曰：楚不能报吴，而释憾于蔡，何为其能治吴也？曰：义有大小，略有远近。一旦之义，硁义也，一旦之谋，堕谋也；故举大而不遗小，举小而大遗矣，规远而不失近，规近而远失矣；大义遗，远谋失，虽欲成其一旦之志而必堕。故硁者，必堕者也。今欲修一旦之怨，不踌躇经宿而谋之果，则固曰楚必报之仇，而与为存亡者，吴也。乃夫吴岂固有挞尸处室之成心，不介蔡而必为之，且一破其都，熟尝之而必再至者乎？且使楚奋以一旦，计以一旦，空国而向吴，又将竟如之何邪？楚之不能久吴，犹吴之不能久楚也。吴幸而入郢，而吏士习轻于楚，楚不能必有入吴之幸，而新败之余，吏士惮吴，率习于惮者之余烬，深入于习轻者之穴，是捐国以觊万一之胜也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "二",
        "章节名": "春秋家说·哀公十六论二",
        "text": "抑吴之入郢，越入其都矣。吴之有越，犹楚之有秦也。忕秦之尝救己，信为亲己而弗防，则越之承吴豢吴者，尤可忕也。秦之救楚，心忌吴之有楚尔。楚亡而秦存之，楚命操之秦矣。武关通，江、汉之险失，而抑挟以虎狼之心，楚空国以向吴，而秦不生拊背之心，无能为秦保者也。楚之大患在通秦，吴为秦驱者尔。吴不能以初起之势，越江、淮而更难楚，其于秦倍蓰之势也。吴持之不得入，秦拊之不得归，蔡乃收江、汝之小国，梗西道以乘其敝。君必死，士必熸，国必覆，虽欲如入郢之难，更得救以复全，不可冀已。国再破，宗庙再夷，鬻熊氏之国馁而，而况平王之宰木乎？",
        "level": 3
    },
    {
        "书名": "春秋家说",
        "年号名": "哀公十六论",
        "序号": "二",
        "章节名": "春秋家说·哀公十六论二",
        "text": "故楚昭之惩此也，收顿胡，降蔡而以临吴，地益集，习于惮者之心益定，师不远劳，而秦不能乘。然而吴之臂已断于西，而坐困于江介。坚持之数十年，而吴不为楚举者，未之有也。故吴之亡于越也，越速而楚缓耳，且吴亦楚实掣之，而越始逸于收邪？是楚之报吴也，不忘吴焉足矣。弗悁悁于一往，弗泄泄于四顾，所以不忘吴者深矣。故曰：楚之治蔡，治吴者也，非近小之知所能睹也，君子许之焉可已。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "三",
        "章节名": "春秋家说·哀公十六论三",
        "text": "天下有略外之义，无义外之略。略者，一事也，义者，终古也。一事载终古之义，而后其略也不近矣。楚之姑舍吴以报蔡，以为略也，亦非遗义以为略也。报仇之义，非一逞而遂义也，归于报焉耳。一逞而不振则朒，朒则终不能报，而抑下之。是故刘禅以通好于孙吴，宋高以称臣于女真，虑及于败，弗恤而以社稷人民殉之乎？抑将有不能殉，无已而下之也乎？决于殉，是周党之见讥于君子也。以社稷殉，是欲贸小孝而以大不孝贸之也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "三",
        "章节名": "春秋家说·哀公十六论三",
        "text": "且夫一旦之气，信宿而馁，无穷之情，见迫而迁。知不深，勇不固，人役之才而不为人下者鲜。事求可，功求成，以邀功名则陋，以期全其忠孝，则规模宏远矣。故能蹈义者，虑义者也。略不可遗义，犹义不可遗略也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "三",
        "章节名": "春秋家说·哀公十六论三",
        "text": "且夫吴、蔡之于楚，怨亦均矣。非吴必报而蔡不必报者也。吴犹虿也，蔡事楚宗楚，得国于平王，而疾酬之以祸，是苗酿螟生而螟食苗死也。《诗》曰：“秉畀炎火。”恶其于此生而贼此也。纾吴以先蔡，而吴不敢复兴争蔡之师；纾蔡以先吴，蔡睨楚而必要其后，非但其势然，抑有以服其心与否也。故报吴而先之以蔡，其名正，其志伸，其谋允，其事顺，四者义之属也。君子以义配气，小人以气将义。义者，理之中，事之制，非其人不行；一旦之忿，恶足以胜之哉！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "四",
        "章节名": "春秋家说·哀公十六论四",
        "text": "鼷鼠之食牛，鲜矣。而数食鲁之郊牛，数于其所不恒，异矣。异者，殆天警之与？君子不言警也。君子于己而言警，警其异焉耳。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "四",
        "章节名": "春秋家说·哀公十六论四",
        "text": "且夫人之畏天，以为天之权任祸己而畏之，是小人之畏也。君子不以天之福己而媚之，不以天之祸己而畏之。故曰：“天作孽，犹可违。”违之可，奚畏其孽哉！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "四",
        "章节名": "春秋家说·哀公十六论四",
        "text": "臣之事君，子之事亲，邀其福，避其祸，明君之所迸，慈母之所弃也。彼操炎炎而此惴惴，胥史之以事酷吏者也。替之于君父，而靖之于胥史，以为愿则志狡，以为恪则志淫，以为知而疾入于愚。故违天之孽，犹近乎义，邀天之福，必绝乎理。绝乎理，绝乎天矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "四",
        "章节名": "春秋家说·哀公十六论四",
        "text": "警异者无适警，畏天者有适畏。无适警，不以牛之灾而求之于郊；有适畏，则虽牛不灾而固不敢轻言郊也。子曰：“君子畏天命。”非君子则不知命。不知命，妄亿其或然，畏之而益以狎之。善为修省之说者，尤慎之于此。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "五",
        "章节名": "春秋家说·哀公十六论五",
        "text": "许迁于叶，非中国之故许矣。蔡迁于州来，非中国之故蔡矣。许迁于叶，而楚有许，是以灭于郑。蔡迁于州来，而吴有蔡，是以灭于楚。吴有蔡，则是吴之蔡也，故君子许楚以报蔡焉。《周官·调人》曰：“杀人而义者，令勿仇，仇之则死。”楚以蛮夷拘中国之元侯，诉晋侵之，以吴入之。蔡非无义之可执，而胡许楚以报邪？",
        "level": 3
    },
    {
        "书名": "春秋家说",
        "年号名": "哀公十六论",
        "序号": "五",
        "章节名": "春秋家说·哀公十六论五",
        "text": "夫义者，甚恶乎其为名也。名袭义，袭以一旦者也。义集而充，非一旦而可为名也。中国之治夷狄，惟中国之得治尔。吴之蔡而许之治楚，则尤劣于许吴以治楚。君子不许吴以治楚，而况乎吴之蔡乎？且今之为吴之蔡，昔未为吴之蔡而为楚之蔡久矣。厥貉以还，蔡绝迹于中国，公子燮仅一思晋，而通国仇杀之。然则蔡者，楚之肺附也；蔡侯，吴之复封；楚封之而蔡受之，是舍楚而天下无蔡久矣。以楚之蔡，乘楚之敝，忮楚以残楚，旦立其廷，夕操之刃，藉许蔡以义名，是恶人之不孝而使其子诛之也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "五",
        "章节名": "春秋家说·哀公十六论五",
        "text": "蔡之忮楚而残楚者，岂以蛮夷不足与而舍之哉？囊瓦之贪于得裘，蔡申之吝于失裘，均之为瓮缶之知，市驵之争尔。瓦以一裘而拘人之君，申以一裘而残人之国，牵帅天子之元老、十八国之冢君为之争一裘之吝，为之名曰“背夷而即华”，将谁欺邪？生死戴之百年之中，国亡而不愤，君斫、世子烹而不悯，俨然受茅土于其廷而不怍，去一称王之楚，得一断发文身之吴，而以社稷委之，犹曰“蔡义”，杀可勿仇邪？是义果惟妄人之袭，而义为贼矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "五",
        "章节名": "春秋家说·哀公十六论五",
        "text": "谢枋得之拒聘也，必正名其未尝一日降元而后可拒也。刘知远之在晋阳也，必不为契丹下而后可代晋也。“不恒其德，或承之羞。”晨楚夕吴，假手而噆之，诗人之所为恶背憎与！中国无蔡，一楚一吴，《春秋》详之，非为蔡恤也，悲诸姬之子孙，自亡自灭，而为天下咎，非一日矣！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "六",
        "章节名": "春秋家说·哀公十六论六",
        "text": "盗杀郑大夫，先言盗而后言郑，不系盗于郑也；盗弑蔡侯申，先言盗而后言蔡，不系盗于蔡也。贱士陪臣，从乎君，称人而系国；逆乎君，称盗而不系国。诸侯之国，有恒大夫，无恒士，从则其人，逆则非其人。诸侯之国，有分土，无分人，其以为天下之通盗耳。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "六",
        "章节名": "春秋家说·哀公十六论六",
        "text": "大夫奔而待放，放而籍不绝，尊其固尊，亲其固亲也。贱士陪臣无恒尊亲，合则留，违则去。载贽而出疆，用不极其贵，刑不治其族，周之道也，而春秋因之，是以知春秋用周之道也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "六",
        "章节名": "春秋家说·哀公十六论六",
        "text": "降士于尊亲，以劝天下之厚，公士于天下，以劝天下之贤，故周之道至矣。大夫有固尊而不失，刑而犹不失也，仕于他国而后失之。故君大夫交相劝以厚而邦固。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "六",
        "章节名": "春秋家说·哀公十六论六",
        "text": "士，陪臣之贵也，因乎上之庸之，而无固亲也。无固亲，则于此于彼，而皆其士，士亦有以自劝于贤矣。其逆也，于此于彼而为天下之通盗，士愈以自惩于不肖矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "六",
        "章节名": "春秋家说·哀公十六论六",
        "text": "周之道，封建之法，尊尊，贤贤，亲亲，罪罪。交相维，而各有其精意，圣人因以制《春秋》之法。呜呼，微矣！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "七",
        "章节名": "春秋家说·哀公十六论七",
        "text": "君弑而贼不讨，则不书“葬”。书“葬蔡昭公”，贼已讨也。卫杀州吁、齐杀无知之必书，录功也，蔡诛弑君之盗不书，盗不足以名见，诛盗不足以为功也。书“得宝玉大弓”，不书盗之逐；书“葬蔡昭公”，不书盗之杀，弗足当于《春秋》之法。君子以是知赏罚之权矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "七",
        "章节名": "春秋家说·哀公十六论七",
        "text": "故有国者恃弭盗而不恃诛盗，盗诛焉而不足以纪，则弗弭于先而议功其后，不已陋乎？匪直陋也，刘裕挟驱孙恩之功而篡晋，朱全忠挟背黄巢之力而移唐，成尺寸之功，获不赀之赏。赏淫权替，而国随之以亡，可弗戒与！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "七",
        "章节名": "春秋家说·哀公十六论七",
        "text": "且夫张角、翟让、黄巢之祸逮天下，非不可芟除之患也。其始也，得虞诩、张纲而已瓦解矣。彼其志力亦犹是胠箧之雄耳，非有莽、卓、操、懿植根于深也，非有契丹、女真、鞑靼之各类而不相下也。酿之于微，戕之于著，国破君亡，乃始侈血刃之功以为己绩。有人之心者，未有不惭者也。贤者不以惭居功，王者不以惭行赏，故合天下之知，纠天下之勇，尽人臣之节，以名垂史册。而人主奉天以行赏者，攘夷狄，上也，除权奸，次也；盗无与焉。唯夫偷中国而主之者，惴然恐失其非据，乃操重罚，悬赏，以求除盗之切。何也？己盗而妒人之盗，盗之恒情也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "八",
        "章节名": "春秋家说·哀公十六论八",
        "text": "《易》曰：“天下之动，贞夫一者也。”一则贞，二则淫，故君子之法，审夫不一以定于一，恶有因人之贤而姑俯之，因人之不肖而故仰之哉？《传》曰：“卫辄辞位以避父，则卫人拒蒯瞆而辅之可也。”是其为说，浮游其法于不一之涂，为沽名者俯，而为椎钝者仰，劝天下以伪而便于贼恩也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "八",
        "章节名": "春秋家说·哀公十六论八",
        "text": "且夫使辄辞位以避父，其志必于避与？抑志游于可避可弗避，以观国人之情与？如其志于必避也，则未有悠悠之国人能移孝子之心者也。《诗》云：“母也天只，不谅人只。”母不能得之子，而臣民能得之君乎？国人其孰辅焉？夷、齐求仁，仁斯得矣。为仁由己，未闻其由人也。如其无固避之心而姑为避也，则以试其欲取固与之术，贸臣民之戴己而委恶于父也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "八",
        "章节名": "春秋家说·哀公十六论八",
        "text": "择子道而不知其至，观天下以伪而贼其仁，良亦酷矣。天下未有不至而善者也，至善者，一而已矣。一者仁也。求仁而得仁，贞于一而守之约也。故君子以心尽道，以道立法，以法立名，以名定礼。孔子之于鲁治叛人，治之以礼；于卫治逆子，治之以名。礼无二制，名无二称。正名之曰“卫世子蒯瞆”。正蒯瞆为灵公之嗣也。父方为世子，子必不得为君，正辄之必不可立也。辄不可立，卫人必不可扳辄而立之。贞一以断，复奚问辄之避与不避哉？",
        "level": 3
    },
    {
        "书名": "春秋家说",
        "年号名": "哀公十六论",
        "序号": "八",
        "章节名": "春秋家说·哀公十六论八",
        "text": "惟不可立，故必避。既已当避，又奚立？曹丕、司马炎以降，篡者未尝不固辞也，而奸益不可掩，况父子之际哉！言天下之赜而不乱，无他，诚而已矣。诚斯一，不诚斯二。为此说者，吾知其诚之未至也。诚不至，仁不精，执不固，将欲言道，而导天下以淫，儒乃以伪为世笑。可不戒诸！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "九",
        "章节名": "春秋家说·哀公十六论九",
        "text": "求仁而得仁，未闻求仁而得位者也。求仁而得仁，则无怨矣，未闻求仁得位而以安者也。求仁而得仁，无所贪也，未闻求仁而得位，不待贪而自获也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "九",
        "章节名": "春秋家说·哀公十六论九",
        "text": "蒯瞆之出，辄压于王父而不得伸其孝养。灵公薨，辄可伸矣，奚但辞位而避之已哉？请于国人，迎父而嗣国。国人听，是国人之为君子成孝子之美也；国人弗听，是国人者皆辄不共戴天之仇也。诚压于王父之命而不得报，死之可矣。辄必不肯立乎其位而仇国人，国人之贤者感以自悛，必不固裕先君之蛊，其党南子而为谮人以乱国者，且心惮辄立之仇己，复奚辅哉？",
        "level": 3
    },
    {
        "书名": "春秋家说",
        "年号名": "哀公十六论",
        "序号": "九",
        "章节名": "春秋家说·哀公十六论九",
        "text": "辄避，而国人能强之，辄之为子可知矣；必授之辄，而辅之以拒父，国人之为臣可知已。无他，归于不仁而已矣。不仁之人而为之酌其可，何其谬也！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "九",
        "章节名": "春秋家说·哀公十六论九",
        "text": "《春秋》书卫世子，而《鲁论》论夷、齐，大义炳如日星，乃犹悬立一国人辅辄之说，以疑天下。洵然，伯夷之去，孤竹之臣民亦可迎夷以归，逐叔齐而立之乎？复奚辨！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十",
        "章节名": "春秋家说·哀公十六论十",
        "text": "为此说者曰：仁未尝不利也。辄辞，而国人固可辅，则夫天下之为利计者，亦当于仁焉求之也。辞则得，不辞则失，人亦恶可不自勉于仁哉？呜呼！婴儿之争饵也，以授之不争者，而相劝于不争，此老妪之教也。君子纳天下于大伦，而立说垂教，以婴儿之知愚天下乎？辅之云者何也？助之以终拒父也。人方避父而我辅之以拒，岂但婴儿之哉？强人而禽之，先自禽矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十一",
        "章节名": "春秋家说·哀公十六论十一",
        "text": "礼有可推而准者，有不可推而准者。可推而准者，虽异而贯；不可推而准者，虽同而殊。故曰近不必比，远不必乖。一色之谓章，异色之谓文。知乎同异文章之情，而后可以言礼。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十一",
        "章节名": "春秋家说·哀公十六论十一",
        "text": "丧不数闰，非言葬也；葬不废闰，葬非丧也。丧非葬、葬非丧之际微矣。丧之不数闰，谓以年断者也。三年之丧二十七月，闰之积率二十七月而得一闰，则虽有闰，亦二十七月中固有之日矣。天子之葬七月，诸侯之葬五月，大夫之葬三月，士之葬逾月。由逾月而极于七月，其为闰也微矣。闰积而要归乎岁，闰微而受裁于月，天之纪也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十一",
        "章节名": "春秋家说·哀公十六论十一",
        "text": "丧者，哀死之情也；葬者，送死之事也。哀死者从情，情恶其不足；送死者从事，事恶其不虔，苟虔而事可举。故从乎死者而为之制，是以自天子逮庶人，丧之期均，而葬之期不齐。故讥葬速之不虔者，允矣；讥葬速之不怀者，非也。自天子达于庶人，有异事，无异怀。信乎速之不怀与，是天子之怀长而庶人之怀短，岂情也哉！情恶其不足，则归闰于岁以尽之；事惟其已虔，则数闰以月而仍之。葬有事焉，自天子降，烦简以差，各得其日月而虔。物以庀，功以蒇，同轨同盟外姻以期必至，是已虔矣。已虔而又需之，惧执事者之虔弛矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十一",
        "章节名": "春秋家说·哀公十六论十一",
        "text": "《春秋》书“闰月葬齐景公”。葬在闰，从其实而言闰，未尝有讥于其臣子也。丧之与葬，同而异，近而不比，异以成文。呜呼，微矣！审之于微，纤而辨，殊而归一。是以善言礼者，不仅恃夫推也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十二",
        "章节名": "春秋家说·哀公十六论十二",
        "text": "成乎恶者，志为上，事为下，刑因之，而以施诸弑君之贼则不然。故灭宋冯而督罪当。冯不以分督之恶，阳生不以分陈乞之恶，其法一也，而乞为甚。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十二",
        "章节名": "春秋家说·哀公十六论十二",
        "text": "奚以言乞之甚邪？督之弑君，为冯弑也；乞之弑君，名为阳生弑，而实非为阳生弑也。乞之恶不得以视督。传者以为为法受恶，拟诸里克之列，是犹拟卫鱄于季路也。陈乞于齐景之父子，纵之敛之，迎之随之，斗之以自毙，而己乃以有齐。途之人不可欺也，孰是君子而顾为之欺邪？立荼者乞也，逐阳生者乞也，入阳生者乞也，弑荼者乞也。阳生不得以有为其国，简公不得以自保其死。陈氏之邪心，非一旦一夕之故矣。华督于冯与与夷之间，未尝有是阱也，况里克之于夷吾哉？前乎荼之弑，而高国逐，以空齐也。空齐而后乞之弑成，弑成而后陈氏之威福独伸以无耦。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十二",
        "章节名": "春秋家说·哀公十六论十二",
        "text": "刘裕之于晋恭，萧衍之于齐顺，何恩焉而必刃一主以立之邪？裕、衍不以为恩于晋恭、齐顺而操戈，则晋恭、齐顺不以为裕、衍所立而分恶，天下后世无间辞焉。《春秋》之法，亦用人心之无间者而已矣。然则阳生勿立乎其位，不尤善乎？夫阳生者，虽欲勿立而不得者也，立之而乃以夺之，阳生不能禁其不夺，则不能制其不立。谓阳生之歆于立者，将必阳生之亦歆于夺邪？阳生愚而畏死，其立也，冀以贳余生也，然亦未有不惴惴者矣。故阳生、晋恭、齐顺立于弑君者之手，而不与宋冯等逆，陈乞、刘裕、萧衍弑一君以立一君，而不但与华督均罪。弗获已，而仅使视华督之刑，姑从其事而刑之焉耳。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十三",
        "章节名": "春秋家说·哀公十六论十三",
        "text": "“叔还会吴于柤”，公志也；“仲孙何忌帅师伐邾”，季孙志也；“公会吴于鄫”，公志也；“公入邾，以邾子益来”，季孙志也。狂主乱臣，各携其心而以国试，互相制而姑相从。吴不有越之难，齐不有陈氏之恶，鲁亡矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十三",
        "章节名": "春秋家说·哀公十六论十三",
        "text": "邾，公室之附庸也。邾存而季孙不得以为利；邾割而地蕴于鲁，终季之有矣。公不能于臣，而荫吴以自庇。鄫之会，吴责季孙曰：“国君道长，大夫不出门。”公与吴之情可知已。故意如逆，而鲁始大有事于邾。定公有为于国，而邾、鲁睦。哀公立，季亟兵邾，而公亟通吴。季朘邾以朘君，君惩邾而怙吴。邾非公之乐朘，吴非季之乐怙者也。乃季欲朘邾，公不得止，非徒勿止，以躬亲之，公非为季靡也。公欲怙吴，季不得沮，吴人来伐，季受盟焉，季非为公顺也。相妒以情，相制以阱。公虽可止季而弗止，季虽可沮公而弗沮。公淫逞于邾，而齐、吴交至，乃以委怨于季。公外怙吴，而季固困邾以激吴怒，示吴之弗可怙，而过在公。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十三",
        "章节名": "春秋家说·哀公十六论十三",
        "text": "呜呼！狂主不能戢其臣，阴谋之，阳徇之，试国于凶危，若将临万乘之敌而操其敛纵。逆臣测主志而交相制，姑听之，终挠之，睥睨以为口实，若将挑仇雠之衅而陷之危亡。子贡巨贤也，子服何良大夫也，乘除于掩抑背憎之中，莫能挽而或因之。呜呼！小人之术百变，将盈庭之士有不及尽亿者与？抑亿之已中，各有辞焉，虽欲沮之而不得邪？故阴鸷之谋，腹妒之术，贞人无所施其正，知人无所用其觉。败亡未著，而盈庭束手以听之，死君破国之相积，惟此而已矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十三",
        "章节名": "春秋家说·哀公十六论十三",
        "text": "且微仅祸其国也。季以之而逞害于邾，遗祸于齐；公以之而投衅于齐，导争于晋。天下釜沸，而皆鲁之炀焉。越不起，吴不熸，邗沟开，中原溃，蚩尤之祸将遍天下，而鲁其先矣。吴不亡，公不必更而恃越；吴不亡，公不肯改以平齐。齐敝于吴，而报在鲁。齐噬之，吴腹之，鲁之存百不得一也。吴亡，公且失怙而戚，亦孰知公之戚者乃其幸乎！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十三",
        "章节名": "春秋家说·哀公十六论十三",
        "text": "哀公之于季，则不如昭公也。昭公弗忍，以身殉之；哀公弗忍，以国殉之。志愈狂，祸愈昌矣。季孙之于君，又不如赵鞅也。鞅下吴、楚以仅保晋，肥挑吴、齐以亟残鲁。保晋则犹有晋，残鲁则欲无鲁。保晋而小人誉，君子不能诘；残鲁则国人怨，邻国有词。鞅终得晋，而季终失鲁。虽均盗与，其成败也亦因之乎得失也。竞愈粗，情愈毒，志愈诡，迹愈廋，为谋愈下。施及战国，田文、周最、韩朋、黄歇之徒，行贾诈于君，以内挑而外合，上害百而己利一，歆然以为奇秘之府。通人视之，虫豸之营也。宵虑之，旦趋之，芒芒然相驱以即于毙，不亦哀夫！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十四",
        "章节名": "春秋家说·哀公十六论十四",
        "text": "入其国，毁其庙社，绝其世，不有其国，目之曰“灭”，均之乎有其国也。有其国，其世不绝，亦目之曰“灭”，均之乎绝其世也。楚人溃萧，萧地入宋，《书》曰：“楚子灭萧。”继此而萧遂绝矣。郑已得许，许复见《经》，书曰：“郑游速灭许。”许地已蕴于郑，楚复封之他壤，非故许矣。齐、郑入许，地蕴于郑，犹游速也。仅书“入”者，许叔之返，返其故许也。宋公入曹，曹遂以亡，犹之萧也，仅书“入”者，曹因而亡，宋未疆曹也。故《春秋》之立义精矣。精斯严，严斯辨，辨斯恕。严以恕，仁义在己，而以诛天下于仁义，无有铢累不施权衡，道乃建于天下而无穷。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十四",
        "章节名": "春秋家说·哀公十六论十四",
        "text": "不得之仁，求之于义，义未戕者，犹冀其仁之动焉，不得于义，求之于仁，仁未椓者，犹留以待他日之为义者焉。宋不兼曹之地，郑庄不殄许之嗣。恕以求之，圣人所以全天下于仁义也。至不仁者，义未戕而固非其义，势不便也，勿使托于义以免；至不义者，苟免于不仁而固非其仁，力不逮也，勿使托于仁以免。楚不得越千里而有萧，许胤在楚而郑不敢问，推其心而无可免，圣人所以正仁义于天下也。全天下于仁义，而仁义不绝于天下；正仁义于天下，而天下不诡于仁义。虽已毁人之庙社，而仁义犹不绝者，性也。君子所谓性，善体天下而登之也。犹未有其国，绝其世，而不可使诡于仁义者，下愚之固于为恶，力穷而心不衰。不可使诡也，命也。受命有贞淫，而下愚不移，圣人弗假之以贼道也。圣人兼君子之大，君子未至于圣人之精。《春秋》有君子之辞焉，有圣人之辞焉。故曰：穷理尽性以至于命。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十五",
        "章节名": "春秋家说·哀公十六论十五",
        "text": "善利之间，舜、跖之差，舍心以言迹也不得。虽然，亦无难知者也。心之所系，迹不可掩。故王通曰：“心迹之判久矣。”君子谓其不知道也。鲁哀公入邾，以邾子益来，齐人取、阐；归益于邾，齐人归、阐。以迹言之，两相释，两相改，善之徒也。乃即其迹而言之，两跖之相为往复，亦不待叩心而知矣。此眈眈于邾，彼逐逐于邑，虽欲谓非两跖之相劫也不能。此失及阐，旋归益于邾；彼见益之归，遽归及阐。如筑气于革囊，一泄而枵然皆尽，即欲谓非两跖之相慑而相昵也，亦不能矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十五",
        "章节名": "春秋家说·哀公十六论十五",
        "text": "何也？跖之所为动者，利焉耳。鲁不道而入邾，齐无必讨之责，或以其琐琐姻亚而为之起与，既非义矣，其相报也，置邾而亟兼、阐，无以酬邾人之望而不恤。是则鲁得邾而齐得、阐，浸假不归邾子，而齐尤为之志满也。贸他人之国以偿利于己，琐琐之姻亚固非齐所急矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十五",
        "章节名": "春秋家说·哀公十六论十五",
        "text": "鲁之入邾，吴兵渐至，宁盟城下而不释，旦失、阐而夕归其君，知邾之新集，不如、阐之固有也。虽知得邾不如、阐，无宁少待以示不即劫于齐邪，而鲁抑又不能。非不能待也，以利行者，唾之不舍，挞之不置，覆得不利而疾熸，其心所素喻者既已专也。故如手足之捍头目，无须臾之势矣。于是而齐遂以、阐归之齐，亦不能姑待也。非不能待也，鲁返益于邾，齐以遂丧其所据，初不期鲁之释邾，以必求之于、阐，以名激，以实应，出于其所不虑，如吹狸耳而不能自保其所嗛也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十五",
        "章节名": "春秋家说·哀公十六论十五",
        "text": "春秋诸侯之不以利为兵好者鲜矣。疾以利怒，疾以利惴，疾以利迁，未有若是之甚者也。《春秋》所书者迹也。而仓遽卞躁堕谋丧志之情，并其隐而绘之。是以天下无不迹之心，无不心之迹。君子洗心以藏密，莫之藏也，而况于利人乎？利人者，无不遽也，无不躁也，谋无可沉而志无可守者也。跖之为跖，此而已矣。故望而知其为舜之徒者，无他，得之也思，失之也思，拟之而以言，议之而以动，知其为善之致矣；望而知其为跖之徒者，无他，得之也惊，失之也惊，俄然而长，俄然而消，知其为利之迷矣。善利或隐于心，静躁必应于迹，岂难知哉！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十六",
        "章节名": "春秋家说·哀公十六论十六",
        "text": "获者，不善之辞也。公羊氏云：“西狩获麟，孔子曰：‘吾道穷矣！’”斯其得于传者不妄也。子曰：“凤鸟不至，河不出图，吾已矣夫！”非惟仲尼之已也，尧、舜、文、武百王之道已也。道已而凤不至，图不出，麟见获，圣人无征以兴百王之道，圣人之所谓穷也。《春秋》之作，本鲁史以明王道，必假乎鲁史者，鲁足征焉耳。明王道者必有征，行王道者必有征。子曰：“无为而治者，其舜也与！”言承尧也。子曰：“无忧者其惟文王乎！”言承太王、王季也。圣人无所承，欲行帝王之道而无所绍。无所绍而始有为，有为而尚或不信从，始有忧。夫子承鲁史作《春秋》，所绍者已非尧之绪，太王、王季之基，则有为而有忧矣。有为有忧，圣人所不吝也。有为，故退时人之所誉，进时人之所毁，予时人之所诎，夺时人之所信；有忧，故先事而惧，已事而思，因其畏心而加之戒，因其惭心而为之讳，王道乃明。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十六",
        "章节名": "春秋家说·哀公十六论十六",
        "text": "顾圣人之忧而有为也，必事之尚可忧而措之为也。五伯之事，鲁史之文，得圣人而为之，即事而疾变于王道。韩起观《春秋》而赞之，以其近乎王也。近王，则变之也易矣。道托文以传，文不足以传道，不可以为圣人之征。文因事以著，事不能善其文，则圣人虽征之而不可以有为。是故哀公之中年，《春秋》之所可绝笔也久矣。鲁之会楚，史犹为之讳也，楚之先晋，史犹内晋而长之也，是天下犹有耻也。齐桓之兴，天下无特会，晋文之兴，天下无特伐，是天下犹有统也。未有伯，天下之争折中于齐、鲁；既有伯，天下之争折中于伯，是天下犹有与也。臣逆而弑，贼不逸讨，国乱而大夫杀，犹假于法，是天下犹有名也。有耻则可劝，有统则可理，有与则可与，有名则可正。耻不竞，统不壹，与不亲，名不审，圣人之所忧，犹可为之忧也。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十六",
        "章节名": "春秋家说·哀公十六论十六",
        "text": "卫盗杀君兄，蔡盗杀君，陈盗杀执政，天下移于盗而无名矣。宋、郑相伐相取，俘杀无度，而邻国无与折中，天下散于战而无与矣。特相盟而背之无禁，特相伐而执私怨以为词。晋食北，楚食南，秦食西，吴、越猝胜以相食于江东，天下析为五，分而无统矣。吴先晋，而鲁不为存其名；鲁会吴，而公不以为讳，天下甘于戴吴而无耻矣。天下师师不知其正，鲁史无藉以善其文。鲁史无善文，革之则疑，因之则妄，圣人无征以存其道。故夫子立乎获麟之年，溯已往之事，因旧文，立新法，谓夫哀、定而上之天下，道犹可行也；得哀、定以上之鲁史而征之，道犹可明也。断之二百四十二年，励其不竞，收其不壹，洽其不亲，定其不审，封建之宇宙可维，百王之常道不远，圣人之道未穷，圣人不欲已也。事不足以善文，文不足以传道，忧之则已伤，为之则无所承，人理殚于下，天道迁于上，东孛出，麟见于西郊而被获，然后圣人信其已穷，而决谓百王道终于已矣。前乎百王之道穷，后乎中国之道不得而不息。故仲尼没，圣人不复作。天固不忧，而无欲为于中国之心。夫子之泣，岂徒然哉！",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十六",
        "章节名": "春秋家说·哀公十六论十六",
        "text": "夫百王之道，中国之统，有三纪焉：人纪者，井田、封建之所准也；天纪者，凤、麟、河《图》之所诏也；地纪者，中国夷狄之所限也。获麟，天纪之衰也。更四百余年，而三代之天下亡，井田铲，封建灭，人纪乱矣。更四百余年，而胡氐、羌狄、鲜卑十有六族，更王天下，地纪裂矣。故夫圣人道穷之叹，非独谓一圣人之道也。先之前古之法，后之万年之人，而无有不穷也。道不穷，圣人不置，故前乎获麟，而圣人犹忧天下，犹欲有为焉。故《春秋》修，王道立，尽人以俟天。君子之学乎《春秋》，学是焉耳矣。",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十六",
        "章节名": "春秋家说·哀公十六论十六",
        "text": "《春秋家说》卷三下终",
        "level": 3
    },
    {
        "书名": "春秋家说",
        "年号名": "哀公十六论",
        "序号": "十六",
        "章节名": "春秋家说·哀公十六论十六",
        "text": "《春秋家说》全书终",
        "level": 3
    },
    {
        "书名": "春秋稗疏",
        "年号名": "隐公",
        "序号": "春王正月",
        "章节名": "春秋稗疏·隐公春王正月",
        "text": "以夏时冠周月之说，朱子辨胡氏之非详矣。且以经文求之，言正月而系王，则明此正月乃周天子所颁之正月。公羊氏言：“王者孰谓？谓文王也。”说虽迂谬，亦以明改正授时，惟革命之王定其名实，而正月之文自周颁矣。若夫子以己意欲行夏时，则但当言春正月，不可称王；王不以为正月，即不得天，亦不能矫诬以泯乱一代之制，又岂夫子所欲垂法之正月可自称王乎？不敢自专，又岂敢假冒王章以欺天下邪？《春秋》之义微而显。",
        "level": 3
    },
    {
        "书名": "春秋稗疏",
        "年号名": "隐公",
        "序号": "春王正月",
        "章节名": "春秋稗疏·隐公春王正月",
        "text": "此言王者，其义不一：周既东迁，诸侯僭擅，盖有不遵其正朔者，故称王以见鲁所秉者周礼，《公羊》所谓大一统，此一义也；王为今王，以王冠月，明三统递建，正月之号不一，而此之正月，乃今王之正月，非夏、商之正月，此又一义也；然以建子之月为正月，惟周之王天下，以革命不相沿之故，立杳茫之天统，而异乎天之显道，则此正月乃王之正月，非天之正月，以寓周正之差，夏时得天之意，此又一义也。经文化工之笔，游、夏不能赞，于此见矣。三统之说曰：夏正建寅，商正建丑，周正建子。云“正建”者，以所建为正月也，故曰王者改正朔，若仍前王之正月为正月，则正未尝改矣。明言周正建子，而谓周称建子之月为冬十有一月，则何改之有乎？《周礼》有正月，有正岁。正岁，建寅之月也；正月，建子之月也。或以“正月之吉始和”为疑，言建子之月，冬气觱发，不得言和。不知古人之候气于微，故三统谓之三微。冬至，日回北陆，一阳生于地下，故从其微而谓之曰和。如于其著而言之，则建寅之月，日方在亥，月吉朔旦，正冬春之交，严寒方冽，亦不得谓之曰和，何疑始和非建子之月乎？《豳风》言“一之日”“二之日”者，乃追赋太王以前事，不足为据；而其曰“七月流火”，则公刘以来自用夏正也。建寅者以立春为岁首，建子者以冬至为岁首，不以大雪。自冬至至春分，阳气始发，可谓之春。春者蠢也，蠢动微动也。春分以后，百昌怒生，其动不蠢矣。建子非春之说，不可执也，何得以臆见立夏时冠周月之说，使圣人矫立王制，而乱一代之成宪哉！",
        "level": 3
    },
    {
        "书名": "春秋稗疏",
        "年号名": "隐公",
        "序号": "戎",
        "章节名": "春秋稗疏·隐公戎",
        "text": "杜氏、范氏皆以为氐、羌之别种。按：氐乃有扈氏之苗裔，子孙迁流，逾陇而西；羌乃三苗姜姓之别，舜迁之于三危，后渐入内地，居陇、蜀间。是氐、羌种类皆居西南，内则武都，外则河湟，去山东悬隔。《春秋》时戎、狄内杂，不闻氐、羌东徙，可云如后世氐、羌之类，不可竟指为氐、羌。传注家泥东夷西戎之说而不知通耳。杜氏谓“陈留济阳县东南有戎城”，似矣。然《费誓》称“徐戎并兴，东郊不开”，鲁所亟与会盟者，必此戎也。孔氏谓“徐州之戎，帝王羁縻统驭，秦始皇逐出之”。此戎当在鲁之东南安东、赣榆之间。若济阳，乃豫州之域，地在鲁西，今曹县地。盖曹、卫之境，未闻有戎居此，则杜《解》固未确也。",
        "level": 3
    },
    {
        "书名": "春秋稗疏",
        "年号名": "隐公",
        "序号": "向",
        "章节名": "春秋稗疏·隐公向",
        "text": "杜《解》：“谯国龙亢县有向城。”龙亢地在今怀远县境。《汉书》沛郡有向县，《注》云：故姜姓国，炎帝后。地近萧县。言谯国龙亢者，晋并入龙亢，为谯王国邑也。《后汉书·注》云：“《地道记》曰《左传》隐二年入向，城在龙亢县东南。”而阚骃《十三州志》曰：“轵县南山西曲有故向城，即周向国也。《传》曰‘向姜不安于莒而归’者也。”今按：轵县之向，邑也，非国也，《传》所谓“王以苏忿生田向与郑”，《注》云“在轵县西，地名向上”者也。其地去莒千里而遥，莒以小国偏师，安能越齐、鲁、宋、郑而入其国都？则班书为是，阚说非也。地之以向名者不一：轵县有向矣；扶沟亦有向，会吴之向也；长葛有向，襄十一年诸侯“师于向”者也。皆如字。唯此龙亢之向国，音式亮反，颜师古注云然。",
        "level": 3
    },
    {
        "书名": "春秋稗疏",
        "年号名": "隐公",
        "序号": "赗",
        "章节名": "春秋稗疏·隐公赗",
        "text": "《公羊传》曰：“车马曰赗。”赗以赠葬，而用车马者，疑为遣车。但遣车途马，为物甚微，而《丧礼》葬有容车，列生时所乘者于柩前，以为容观，不以殉也。仲子僭夫人之礼，其翟厌与？仲子之卒，不见于《春秋》，盖在隐公未立之前。至是始归赗者，与秦人归禭不及大敛同。皆周末文胜之陋也。",
        "level": 3
    },
    {
        "书名": "春秋稗疏",
        "年号名": "隐公",
        "序号": "纪履",
        "章节名": "春秋稗疏·隐公纪履",
        "text": "《左传》作裂。“裂”与“厉”同，《礼记》所谓“鞶革”也，小囊盛帨巾者，加以缘饰之。郑康成《内则·注》引此经文为释。，采色缯也。名必有义，字必从名。裂字子帛，故当从《左》。上读如裂，下相俞反。",
        "level": 3
    },
    {
        "书名": "春秋稗疏",
        "年号名": "隐公",
        "序号": "日有食之",
        "章节名": "春秋稗疏·隐公日有食之",
        "text": "月之朔望，必以日月之食为准。非合朔，则日何由食？非正望，则月何由食？此历法一定不易之理也。《春秋》所书，有言日不言朔者，有言朔不言日者，有但书月而日朔皆不言者。杜氏以为“史失之”。谷梁氏则曰：“言日不言朔，食晦日也”，“言朔不言日，食既朔也”，“不言日，不言朔，夜食也。”专家之学，事理迷谬，焉有日食而可谓之晦日，可谓之既朔乎？其言夜食，尤为舛妄。食限在夜，夜即朔也。所恶于日食者，以日光受蔽，人不得见，故为灾眚。若食限在夜，无所蔽于人间，不足为灾。故历家可无夜食之法。又云“王者朝日”，日出而有亏伤之象，故知其食于夜。尤足令人姗笑不禁。日食者，月正在日下蔽日，人不见耳，于日何伤，乃既复而犹有伤乎？王者朝日，春分之礼，非旦旦而朝日。即令旦旦朝日，偶有阴云，何从得见？唯算入食限，则虽京师云翳，而千里之外，阴晴既异，自见其食，岂藉一王者之目击而始知哉？专家之学，闻不多而疑不阙，不知而作，如此类者众矣。其不言日、不言朔者，《公羊》谓“或失之前，或失之后”，其说较是。所谓失者，朔失也，非日食之失也。周用《天统历》，为法远而多疏，不能审定定朔，则所谓朔者非朔。故夫子曰“行夏之时”，言周历违天，不可行也。其不言日又不言朔者，则所置朔失之愈远，盖有差至三四日者矣。《春秋》因其谬而分别书之，以显周历之谬，以定百王敬授民时之大法，抑不待贬而大义自见，谷梁固不足以知之。",
        "level": 3
    },
    {
        "书名": "春秋稗疏",
        "年号名": "隐公",
        "序号": "杞",
        "章节名": "春秋稗疏·隐公杞",
        "text": "杜氏云：“杞本都陈留雍邱县。桓六年，淳于公亡国，杞似并之，迁都淳于。”乃以地理考证经文，雍邱去淳于，地且千里，淳于即亡，杞安能越郑、宋、鲁、齐而远并之，遽舍其故国而为千里之迁？则杜说固属未详。《汉书·注》：“雍邱，故杞国，武王封东楼公于此。先春秋时徙鲁东北。”淳于之亡，入春秋后十七年，则杞初不因并淳于而始东迁也。莒取牟娄；牟娄，杞邑。杜氏亦云：“城阳诸县东北有娄乡。”《后汉书》平昌侯国有娄亭，《注》谓是牟娄，地属北海诸县，今诸城也。则杞之国在青州，齐之南，鲁之东，春秋前已不都雍邱，明矣。雍邱，今杞县，春秋时为宋、郑二国之争地。盖王子友迁于新郑之时，杞已去雍邱而迁北海，其后或都淳于，或都缘陵，皆在青州之南境，特未都淳于之时，未考其地果何在，要其在安丘、诸城之间，与莒为邻，已久离雍邱之故封，则无疑也。",
        "level": 3
    },
    {
        "书名": "春秋稗疏",
        "年号名": "隐公",
        "序号": "翚帅师",
        "章节名": "春秋稗疏·隐公翚帅师",
        "text": "翚不称公子，四《传》皆以为贬词。左、胡以其固请，强君不义，犹为近理。公、谷谓以弑君故贬，则会师之日，尚未成弑，及其逆女，大恶已成，不贬之于罪已彰著之后，而逆亿之于弑械未成之先，何说邪？无骇亦公族也，不称公子、公孙，《传》以为春秋之始，犹为近古，故大夫不得赐族而但书名，挟也，柔也，溺也，皆犹之翚也。至翚以弑成桓公之篡，故与联族属以宠之，称公子以乱国法，自翚始也。若益师、之称公子，则于其死而加以殊宠，非生者之可徼也。称公子之与否，固无关于褒贬。不然，庆父之恶，岂在翚下，而始终以公子称，抑又何也？",
        "level": 3
    },
    {
        "书名": "春秋稗疏",
        "年号名": "隐公",
        "序号": "濮",
        "章节名": "春秋稗疏·隐公濮",
        "text": "地以水名，则凡水之滨皆可名也，而亦必于其水之滨。按《水经》：“河水东至酸枣县，濮水东出焉。”又曰：“瓠子水东北过廪邱，为濮水。”酸枣今延津，廪邱今范县。盖西自延津，东至濮州，皆濮水之滨，可名为濮。特地在河北，与陈国之境既限以大河，而中间宋地，陈之封壤不得有濮名也。“卫使右宰丑莅杀州吁于濮”，卫人自于卫地杀之；若杀石厚，则《传》言“莅杀于陈”，亦以明濮非陈境矣。杜《解》云：“濮，陈地。”非也。此时卫未东徙，尚都卫辉，而延津在其东南，为边境自陈至卫之孔道，杀州吁于境上，亦戮于甸人之遗意。若《后汉·郡国志》言“东郡濮阳，春秋时曰濮”，则迂道而东，非陈至卫之途，盖亦未审。",
        "level": 3
    },
    {
        "书名": "春秋稗疏",
        "年号名": "隐公",
        "序号": "观鱼于棠",
        "章节名": "春秋稗疏·隐公观鱼于棠",
        "text": "棠在今鱼台县，济水东流过之。河、济合流以来，河径其南，出庙道口。周定王以前，河方北流，独临济水，故《公羊传》曰：“棠，济上之邑也。”隐公盖临济而观之。“观”，左氏作“矢”。矢，陈也。济亦大渎也，虽有鱼，非可陈而观者。盖鱼之为言渔也，陈其取鱼之具而观其获也。北方唯冬可以取鱼，故《周颂》“潜有多鱼”，咏季冬荐鱼之事。周正之春，夏正仲冬以后也，于时乘冰合，鱼聚于渊，而多设罧梁罾罟以取之，此谓陈鱼而观也。又按：杜氏于此及“会戎于唐”，皆云“方与之武唐亭。”一地二名者，古者侯国封疆小而人民聚，故栉比置邑，各为之名。子曰“十室之邑”，十室可名为邑，犹今之乡团耳，则唐、棠密迩而邑名异，无足疑矣。",
        "level": 3
    },
    {
        "书名": "春秋稗疏",
        "年号名": "隐公",
        "序号": "艾",
        "章节名": "春秋稗疏·隐公艾",
        "text": "杜《解》：“泰山牟县有艾山”，而桑钦《水经》云：“沂水出泰山盖县艾山，南过琅邪、临沂。”临沂，今沂州也。郦道元说地近莒之浮来。《后汉·郡国志》琅邪临沂县《注》：“隐六年盟于艾。杜预曰：‘县东南有艾山’”，又与《左传·解》云牟县者异。按：沂水有二：一则“浴乎沂”之沂，在曲阜，汉、晋以下，曲阜并入盖县，其水南流入泗；一则发源琅邪，东流入海。盖县亦有二：一在曲阜，读如字，古拜反；一音古盍反，齐邑也，地近于莒，后为王食邑。是以互相淆讹。艾山自在琅邪之盖，杜云“泰山”者非也。曲阜之盖，古拜反。乃鲁国都郊关内地。齐方强盛，其肯至鲁都而受盟乎？则艾在齐南鲁东，近浮来而属琅邪明矣。吴、齐战于艾陵，其即此艾与？",
        "level": 3
    },
    {
        "书名": "春秋稗疏",
        "年号名": "隐公",
        "序号": "垂",
        "章节名": "春秋稗疏·隐公垂",
        "text": "《左传》云：“遇于犬邱。”杜《解》：“犬邱，垂也。地有两名。”则杜既知垂之即犬邱矣，而又曰：“济阴句阳县东有垂亭”，岂不自相背戾邪？犬邱于汉为敬邱。《汉书·注》云：“明帝更名太邱。应劭曰：《春秋》‘遇于犬邱’在此。”《水经注》言睢水侧有犬邱，王莽改曰敬邱，县属沛郡，而句阳县属济阴，一临睢水为宋地，一近济水为卫地。《传》称“宋公以币请先见”，修主道也，则垂为宋地审矣。睢阳有水，字从犬而音同垂，然则垂本也，尤知其非垂亭也。",
        "level": 3
    },
    {
        "书名": "春秋稗疏",
        "年号名": "隐公",
        "序号": "郎",
        "章节名": "春秋稗疏·隐公郎",
        "text": "杜《解》详于纪地，唯郎阙焉。今按：《后汉·郡国志》高平侯国《注》言：“隐九年‘费伯城郎’在此。”高平于西汉为橐县，在金乡、钜野之间，地近于宋。隐公于时方将与宋为难，故非时亟城之。",
        "level": 3
    },
    {
        "书名": "春秋稗疏",
        "年号名": "隐公",
        "序号": "防　郜防",
        "章节名": "春秋稗疏·隐公防　郜防",
        "text": "邑名有地相近而名同者，考证之所以难也。“会防”之防在汉华县，属泰山郡，其地当在齐、鲁之间，故文姜会齐侯亦于此。“取防”之防，杜云“在高平昌邑县西南”，与成武东南之郜城同在鲁西，而为宋地。鲁既取之于宋，庄二十九年因城之，为臧氏食邑。观臧纥自防奔邾，则其为昌邑之防，在鲁西南可见矣。",
        "level": 3
    },
    {
        "书名": "春秋稗疏",
        "年号名": "桓公",
        "序号": "孔父",
        "章节名": "春秋稗疏·桓公孔父",
        "text": "杜氏既云“孔父嘉，孔子六世祖”，则知孔父之名嘉矣。又曰“孔父称名者，内不能治其闺门，外取怨于民”，何其自相刺谬也！名嘉而字孔，以孔为乳子于玄鸟至之时，于时为吉，于事为亨也。故郑公子嘉亦字子孔。孙以祖字为氏，孔子之姓由孔父而称。若谓孔为名，岂孔子以祖名为氏乎？若谓孔姓名父，则古今未有以父为名者。“父”与“甫”异，颜之推谓“凡系字于父之父，并读如父母之父”是也。《谷梁》谓孔子“为祖讳”，义亦得伸。父者尊称也，孔其字也，盖亦宋之公族，故孔子曰：“丘，殷人也。”",
        "level": 3
    },
    {
        "书名": "春秋稗疏",
        "年号名": "桓公",
        "序号": "郜大鼎",
        "章节名": "春秋稗疏·桓公郜大鼎",
        "text": "有郜邑，有郜国。隐十年鲁取郜于宋，郜故久为宋邑。若郜国，为文王之子所封，至僖二十年郜子尚见于《经》，非宋于此时能有其地也。杜氏于“取郜”注云：“济阴成武东南有郜城”；于“取郜大鼎”注亦云：“济阴成武县东南有郜城”，又曰“郜国所造器也”，则混而为一矣。成武之郜，为宋、鲁犬牙相入之壤，是宋邑也，非郜子之国也。郜未亡，地不得入宋，宝器亦不得迁于宋。要此大鼎，乃宋于郜邑铸之者，非郜国所造也。郜子之封未详所在，而成武之郜必非其国都。杜《解》淆乱，不足从。",
        "level": 3
    },
    {
        "书名": "春秋稗疏",
        "年号名": "桓公",
        "序号": "邓",
        "章节名": "春秋稗疏·桓公邓",
        "text": "杜氏《解》云：“颍川召陵县西南有邓城。”召陵于汉属汝南郡，在西华、郾城之间，今属开封陈州，盖陈地也。按：桓九年邓南鄙鄾人攻巴客而夺其币。杜云：“鄾在今邓县南，沔水之北。”则今襄阳樊城之地，在汉江北者是也，为邓之南鄙。杜氏以邓为邓县，明乎其为今邓州矣。巴人从夔州径郧阳，循邓州之南，由襄入郢。若邓国在颍川，相去甚远，安得南鄙在鄾，为巴人之借径乎？又庄六年，楚伐申过邓，亦取道襄阳，至邓州，遂东向申。今信阳州。若邓在颍川，则中隔陈、蔡，相去亦远，伐申安得过邓邪？邓州之为邓国，古今不易。《汉书·注》应劭曰：“邓县，邓侯国。”《后汉书》亦言“邓有鄾聚”，皆属南阳郡。若召陵之有邓城，在郑之东，蔡之北。二国谋御楚难，不应东北向而谋之。胡氏曰：“其地以国，邓亦与焉，郑、蔡南至邓而会谋。”斯为得之。",
        "level": 3
    },
    {
        "书名": "春秋稗疏",
        "年号名": "桓公",
        "序号": "会于郕",
        "章节名": "春秋稗疏·桓公会于郕",
        "text": "《左氏》《公羊》皆作“成”，胡氏独从《谷梁》作“郕”。按：郕，国也。庄八年齐、鲁围之，文十二年郕伯来奔。其国在济南西北，齐、卫之间，杜氏所谓东平刚父县西南郕乡也。成则鲁邑也，在汉泰山郡钜平县，后为孟氏之食邑，在齐之南，故曰：“无成，则齐人必至于北门。”纪会鲁以谋齐难，自就鲁以谋，安敢越齐而西，会于济北哉？且地以国者，其国亦与。郕近齐而微弱，亦岂敢为纪主以亢齐？《谷梁》“成”傍加“邑”，自传写之讹耳。",
        "level": 3
    },
    {
        "书名": "春秋稗疏",
        "年号名": "桓公",
        "序号": "祭",
        "章节名": "春秋稗疏·桓公祭",
        "text": "杜《解》云“祭，郑邑”，长垣县东北有祭城，“封人，守封疆者”，因以为氏。胡氏则以为周之命大夫。按：祭城之祭读如字；命于周者，则祭公谋父之后，与祭伯、祭公、祭叔同族，音债，其国邑在王畿内，非长垣之祭也。《左传》称“祭封人仲足”。足，其名也；仲，其字也。故胡氏以与单伯同为命卿。封人之官，秩卑而权轻，安能操废立之权？然则封人者，昔于王室为封人，非郑之封人也。天子之元士视子男，封人出为命卿，正相当矣。祭仲执郑之柄，使食邑于祭城而以为氏，则当有后于郑，而终《春秋》之世，郑无祭氏之族，又足以见其同于单伯，仍归于周，无后于鲁也。又，长垣地临濮水，于《春秋》为蒲，所谓“卫有蒲戚”也。而《陈留志》言长垣祭城有蘧伯玉墓，则祭城为卫邑而非郑地，郑安得有封人于祭乎？以此考之，胡氏之说为是。",
        "level": 3
    },
    {
        "书名": "春秋稗疏",
        "年号名": "桓公",
        "序号": "燕　谷邱",
        "章节名": "春秋稗疏·桓公燕　谷邱",
        "text": "燕，南燕也，字或作酀，姞姓之国，在河南胙城县。其召公之后封于蓟者，春秋称北燕。谷邱，《左传》谓之“句渎音钩豆。之邱”。济阴句阳县，应劭曰：“《左氏传》句渎之邱也。”郦道元亦云：“在济阴句阳县东南。”其地当属曹、卫。杜云宋地，未是。",
        "level": 3
    },
    {
        "书名": "春秋稗疏",
        "年号名": "桓公",
        "序号": "八月壬辰陈侯跃卒",
        "章节名": "春秋稗疏·桓公八月壬辰陈侯跃卒",
        "text": "杜云：“壬辰，七月二十三日。”以是年六月有壬寅，十一月有丙戌推之，知壬辰为七月二十三日，壬寅为六月二日，丙戌为十一月十七日或十八日。但杜云“从赴”则未是，岂有日不误赴而月误者？盖传授相承之有讹耳。",
        "level": 3
    },
    {
        "书名": "春秋稗疏",
        "年号名": "桓公",
        "序号": "葛",
        "章节名": "春秋稗疏·桓公葛",
        "text": "杜《解》“葛在梁国宁陵县东北”，此则与亳为邻之国。夏之伯国，汤已灭之，不得阅殷、周而仍在。邾、牟、葛皆称“人”，而鲁旅见之，则皆鲁之附庸。牟在泰山郡，邾在鲁南鄙，葛亦应附近于鲁。宁陵当春秋时为宋地，去鲁远矣。此葛盖所谓葛峄也，今兖州之峄县，与邹接壤，当鲁之南，为鲁附庸，其后不再见于《经》《传》，固无从考耳。",
        "level": 3
    },
    {
        "书名": "春秋稗疏",
        "年号名": "庄公",
        "序号": "单伯逆王姬",
        "章节名": "春秋稗疏·庄公单伯逆王姬",
        "text": "二《传》作“逆王姬”，《左传》作“送”；言逆则单伯为鲁大夫，言送则单伯为王臣。考《经》之言单伯者不一，皆鲁事，则命大夫之说为长。而自此年书单伯，至文十五年凡八十二年，书“单伯至自齐”，明非一人。若彼单伯为此单伯之子姓，苟非鲁人，何为世为鲁卿？则又不容不疑。但言自周而送，则必至鲁而后书，夏已至鲁，何为秋乃归齐？故二《传》定为鲁使往逆，乃鲁主王姬之昏，则逆之者齐事也。若鲁逆之来鲁，亦当使鲁人，不宜还使周之命卿。盖既使逆之以来，因定遣送之于齐，则可云逆，亦可云送，三《传》未尝不相通也。而单伯之阅八十余年无异称，则终不可解。",
        "level": 3
    },
    {
        "书名": "春秋稗疏",
        "年号名": "庄公",
        "序号": "大水无麦苗",
        "章节名": "春秋稗疏·庄公大水无麦苗",
        "text": "周历自夏至起至秋分为秋。麦熟于夏，夏正之夏也。大小二麦至小满而尽获，安得夏至以后尚有未获之麦，为水所漂乎？杜云“漂杀熟麦”，非也。《春秋》纪灾，每于公家赋敛之日书之。四月收麦，五月末乃登之公廪，故庄二十八年于冬书“无麦”。盖是年积雨败麦，至夏至后，大水淹五稼之苗，故汇记之耳。此时河尚北流，鲁无决堤之患，唯汶、泗诸泉积雨坌涌，以知无麦者，雨败之也；无苗者，水没之也。",
        "level": 3
    },
    {
        "书名": "春秋稗疏",
        "年号名": "庄公",
        "序号": "公次于滑",
        "章节名": "春秋稗疏·庄公公次于滑",
        "text": "《左传》作“滑”，二《传》作“郎”。滑，杜云：“郑地，在陈留襄邑县西北。”盖今大名之滑县。言“次”，则公帅师以往。纪在鲁东南，今欲救纪，而其君轻去国都，帅师以西，次于曹、郑之间，独不畏齐之乘虚以致难于鲁乎？如云约郑，郑之东向纪也，亦不北径于滑。唯郎，则按《后汉书·注》在山阳高平县，今兖州之金乡也，既不出鲁封内，又为郑、纪之孔道。固宜以二《传》为正。",
        "level": 3
    },
    {
        "书名": "春秋稗疏",
        "年号名": "庄公",
        "序号": "子纠",
        "章节名": "春秋稗疏·庄公子纠",
        "text": "杜氏谓子纠为桓公庶兄，程子则曰桓公兄而子纠弟。《史记》谓二子皆僖公子，程子则谓皆襄公子。程子所据者，薄昭《与淮南王书》“桓公杀其弟”之文也。杜氏所云，则荀卿言桓公杀兄争国，已先薄昭言之矣。乃以《经》《传》考之，则二说皆未得其实。胡氏于“纳纠”从《公》《谷》不称“子”，于“取纠杀之”又从《左氏》称“子”。胡氏杂用三《传》，惟其意以为去取，则是屈古文以徇己意，往往有此淆乱之病。圣人立法，必无一人而顷刻变易之文，既称纠为子，则“纳”与“杀”皆称子矣。必如《左氏》而后《经》有定论。称子者，从乎襄公而言，犹之乎子般为庄公之子，以未即位而称名，实则在丧之孤也。叔向对韩宣子，谓“齐桓、卫姬之子，有宠于僖”，确有明证。而《传》云：“襄公立，无常，鲍叔知乱将作，奉公子小白奔莒。”当襄公初立之日，使小白为其子，则尚在幼冲，且未尝有申生之衅，鲍叔何为遽奉其子，背父而逃？其为襄公之弟明甚。若管、召奉纠奔鲁，《传》云乱作乃奔，则畏无知而出，纠固襄公之子也。纠为襄公之子，有继襄之义，故在丧而称子。小白，襄公弟也，于分不当立，故但以名书。盖襄公既弑，无知又诛，纠以父死子继之义，因鲁求入，而襄公使民慢虐，为国人所不与，故大夫虽受盟于鲁，而不愿戴暴君之裔。故桓公入而众助之，以败鲁而杀纠。是纠非小白之兄，抑非其弟，乃其从子也，于分当立，而桓公夺之耳。若夫子称管仲之仁，则自以其功在天下后世，初不以纠之不当有齐，而以徙义予之。一能徙义，而遂曰“微管仲，吾其被发左衽”乎？",
        "level": 3
    },
    {
        "书名": "春秋稗疏",
        "年号名": "庄公",
        "序号": "乘邱",
        "章节名": "春秋稗疏·庄公乘邱",
        "text": "杜《解》但云鲁地，未得委悉。《一统志》：曹县有乘邱城，谓鲁庄败宋师于此，乃据应劭说，以济阴郡之乘氏县为乘邱也。乘氏曹地，非鲁地。按《传》：公子偃“自雩门窃出”而犯之，是宋师已深入鲁地，不当西南远在曹境。《史记正义》曰：“乘邱在兖州瑕邱县西北三十五里。”瑕邱在今滋阳县，为兖州府治，去曲阜为近，乘邱自当在此。",
        "level": 3
    },
    {
        "书名": "春秋稗疏",
        "年号名": "庄公",
        "序号": "荆",
        "章节名": "春秋稗疏·庄公荆",
        "text": "楚曰荆者，二《传》皆谓州举，狄之也。夫州大而国小，楚未能全有荆州之地，而举一州以与之，是纵之也，岂狄之邪？狄吴不名之为扬，赤狄在潞不名冀，何独以一州授楚乎？《书》称“荆及衡阳惟荆州”，荆自荆也，荆州自荆州也。楚封于丹阳，依荆山以为国，荆山在今南漳县，为荆州之北境，故因以名州耳。其或称荆、或称楚者，荆、楚一也，皆木名也。黄荆本名楚，以之为刑杖则名荆；楚国本名荆，至僖公时始改曰楚。杜氏曰“荆，楚本号，后改为楚”是也。其地产楚，因以名山而名国。或亦恶刑杖之名，改从其木之本号耳。非《春秋》故抑之。《诗》称“奋伐荆楚”，又云“裒荆之旅”，荆国之为荆，旧矣。",
        "level": 3
    },
    {
        "书名": "春秋稗疏",
        "年号名": "庄公",
        "序号": "莘",
        "章节名": "春秋稗疏·庄公莘",
        "text": "地名莘者不一。晋文登有莘之墟，乃伊尹所耕之野，在河、濮之间，汉为阳平县，今东昌之莘县是。“缵女维莘”之莘，姒姓之国，字或作“侁”，在郃阳、渭涘，今同州邰阳县有故莘城是也。《左传》“神降于莘”之莘，虢邑也，在大河之北。此莘乃蔡地。字或作“新”，汉为新阳县。应劭曰：“在新水之阳”，今汝宁真阳县是也。楚深入蔡地，蔡侯出御而败之。",
        "level": 3
    },
    {
        "书名": "春秋稗疏",
        "年号名": "庄公",
        "序号": "扈",
        "章节名": "春秋稗疏·庄公扈",
        "text": "杜云：“扈，郑地。在荥阳卷县西北。”卷县今原武。此文、宣二公时，晋会诸侯之扈，去齐且千里，去鲁亦远。齐、鲁接壤之国，会盟以讲姻好，非有事于西方，何为远涉千里以结盟？地固有名同而实异者，足知此扈非荥阳之扈。《传》称“夏有观扈”，其地在今东昌之观城，邻于卫而为齐、鲁之西界。孙氏曰：“扈，齐地。”得之。",
        "level": 3
    },
    {
        "书名": "春秋稗疏",
        "年号名": "庄公",
        "序号": "郭公",
        "章节名": "春秋稗疏·庄公郭公",
        "text": "杜氏曰：“盖《经》缺误。”胡氏曰：“义不可晓。”是已。又据刘氏以为“郭亾”。汪氏谓亾字从人从，与公字相近。乃公字篆文与亾字迥异，不可强通。大要郭公为失地之君，与州公、虞公一例，其下或有出奔见执之事，旧史阙之耳。其称公者，所谓寓公也。寓公不论侯、伯、子、男皆曰公，盖已失其故爵，而所寓之国必以诸侯之礼接之，为之名曰“公”，与本国之君敌体耳。胡氏于州公则言天子三公王者之后称公，州非三恪，抑非入相于周，僻在东夷之小国耳，义既不立；于虞公则又曰“从下执之之词”，曹伯、郑伯皆下执之而不称公，何独于虞而云然？",
        "level": 3
    },
    {
        "书名": "春秋稗疏",
        "年号名": "庄公",
        "序号": "洮",
        "章节名": "春秋稗疏·庄公洮",
        "text": "旧注洮音他刀反，非也。水之以洮名者不一，其音亦异。水出陇西，过临洮东入渭者，则音他刀反；水出零陵东入湘者，音徒到反；此洮在济水之西，濮水之南，《传》所谓“自洮以南，东传于济”是也，音推小反。观《传》所言，则洮南故属鲁，而僖公以前为曹所侵夺，庄公之时则为曹地。若洮北则终始为曹地，定公十四年齐、宋会洮，杜云“曹地”是已。而此云鲁地，疏矣。",
        "level": 3
    },
    {
        "书名": "春秋稗疏",
        "年号名": "庄公",
        "序号": "郿",
        "章节名": "春秋稗疏·庄公郿",
        "text": "《公羊》《谷梁》作“微”。京相璠曰：“东平寿张县西北三十里有故微乡。”汪氏曰：“殷王元子启所封”，其地正在鲁西。杜云：“鲁下邑。”则《公羊》《谷梁》之说为长。按《尔雅》：“水草交曰郿，通谷者微。”微之为地，下临济水，盖泽薮也。则微、郿互称，有自来矣。春秋筑城皆曰城，有堞也；囿则曰筑，围堑而已。然则微囿之筑，围其泽薮而已。故《谷梁传》曰：“虞之，非正也”，于义亦通。胡氏以完旧为城，筑为创始，未是。",
        "level": 3
    },
    {
        "书名": "春秋稗疏",
        "年号名": "庄公",
        "序号": "新延",
        "章节名": "春秋稗疏·庄公新延",
        "text": "《左传》云：“新作延。”赵氏谓若新作，但当云作，不当云新。其说良是。左氏似以延为名，偶为之佳名，无当于典故，何足纪录？以实求之，延者增益而使广袤之谓。增则马增，马增故必加广。在礼：诸侯之马六闲，闲为一，一闲，良马、田马、驽马二百一十六匹。其畜马一千二百九十六匹。今鲁增其闲数，广其以厊之，故至僖公之世，盛称其马之富，如《》颂所云。盖自庄公时畜牧已夙矣。",
        "level": 3
    },
    {
        "书名": "春秋稗疏",
        "年号名": "庄公",
        "序号": "蜚",
        "章节名": "春秋稗疏·庄公蜚",
        "text": "蜚，芳味切，刘歆曰“负蠜”是也。《尔雅》谓之卢蜰，《广雅》谓之音戚觅，小虫也，形圆而薄，气臭，每缘稻茎上食稻花，令不成实。以其害谷，故《左传》曰“为灾”也。刘向乃谓“男女同川浴，淫风所生”，则是也，非蜚也。刘敞引《山海经》“白首一目，行水则竭，行草则死”，音之蜚为此蜚，则古今不再见，为怪而已。汪克宽以负蠜常有，不当言“有”为疑。不知此虫唯水田种稻则多有之，鲁地平衍，麦稷之乡，固不宜有，有之安得不为灾异？",
        "level": 3
    },
    {
        "书名": "春秋稗疏",
        "年号名": "庄公",
        "序号": "鄣",
        "章节名": "春秋稗疏·庄公鄣",
        "text": "《公》《谷》皆云“纪之遗邑”。杜氏则云“纪附庸国”，乃杜又云“东平无盐县东北有鄣城”。按：纪国在齐、莒东南，今日照、安东之间，无盐在今东平州，相去悬绝，纪安得遥有属邑在东平？即云附庸，亦必相邻附，如鲁之于邾、牟，宋之于萧、郳，何容远隔齐、鲁而附于纪？足知杜说非矣。按：《传》称“齐伐莒，莒子奔纪鄣”，纪鄣者纪之鄣也，地属琅邪，在今淮安之赣榆，此则固为纪邑矣。纪亡而纪季犹保酅，兼有鄣邑，齐复降而有之。杜氏以次成之师相连而书，疑鲁以降鄣故设备，而东平之鄣去成为近。乃于时齐、鲁方睦，齐之降鄣，将卑师少，何足为防？盖次成之师，自有他故，其事不成，徒劳师久驻，故书以示讥，非缘鄣而次也。",
        "level": 3
    },
    {
        "书名": "春秋稗疏",
        "年号名": "庄公",
        "序号": "山戎　狄",
        "章节名": "春秋稗疏·庄公山戎　狄",
        "text": "西方曰戎，北方曰狄，《礼》有此文。以《春秋》考之，则不尽然。山戎在北。犯鲁之戎与徐近，在东。潞氏之狄在西。要此戎、狄皆非塞外之虏，秦、汉以下为中国患者。史称桓公救燕，遂伐山戎，至于孤竹。孤竹乃墨胎氏之封，汉曰令支，今为永平之迁安县，固幽州之东境，在榆关之内。戎而曰山，依山而居，则蓟州密云东联喜峰口一带，高山峻谷，自为国邑，与燕杂处者也。狄之病中国也，伐邢入卫，又尝伐凡伯于楚邱，固非绝燕、赵而猝至顺德、卫辉、东昌之内地。盖太行东麓，下属井陉，南迤顺德之黑山，据险为国者。其山之西，则赤狄、白狄倚泽、潞、辽、沁之山以居。要此戎狄皆受子爵于王廷，以时享贡，特阻险弄兵，不纯乎臣仆，犹六代之义阳蛮、仇池杨氏，及今川、湖、贵、广之土司与生熟苗猺。曰戎曰狄者，其族种之旧号。不必定以西为戎，北为狄也。若杜云“山戎北狄”，则又失之。狄而系之曰北，乃极北塞外之狄，周为獯鬻，汉为匈奴，不通中国、不受王爵者也。三代有附塞而居，控御塞外强悍之戎狄，故中国不守边而自固，所谓“天子有道，守在四夷”也。",
        "level": 3
    },
    {
        "书名": "春秋稗疏",
        "年号名": "闵公",
        "序号": "闵公",
        "章节名": "春秋稗疏·闵公闵公",
        "text": "公名启方，而《史记》云名“开”者，汉景帝讳启，故易“启”为“开”。去“方”而但言“开”。则沿公羊氏之琐说，谓《春秋》讥二名也。《史记》桓公名允，宣公名倭，亦林尧叟所谓传异，未闻孰是。",
        "level": 3
    },
    {
        "书名": "春秋稗疏",
        "年号名": "闵公",
        "序号": "季子　仲孙　高子",
        "章节名": "春秋稗疏·闵公季子　仲孙　高子",
        "text": "三子皆不名，非《春秋》之通例。三《传》以为“贤之”“嘉之”“贵之”或曰“外之”，义皆未安。大夫之称子，犹侯、伯、子、男之称公，皆假尊号以面谀之。《春秋》时习俗则然，而书之史册，固不可以五等之爵加之列国之臣。况仲湫曰“孙”，尤非名之正。盖鲁国之乱，于闵公之世为已极。闵公虽立，幼稚无知，唯国人之所为，故仲湫、高徯之来，皆不以礼见主君，故湫与徯不言“使”，无所致命也。湫不言“聘”，不成庙也。季友不言“至自”，无所告至也。国人接之，国人纳之，从国人之尊称而书之，所以著鲁乱之甚也。曰：“齐桓存三亡国。”鲁无君，无异于亡也。",
        "level": 3
    },
    {
        "书名": "春秋稗疏",
        "年号名": "闵公",
        "序号": "阳",
        "章节名": "春秋稗疏·闵公阳",
        "text": "杜但云：“阳，国名”，不详其地。按：《汉书》东海郡都阳县《注》云：“应邵曰：《春秋》‘齐人迁阳’是。”其地当在郯、沂滨海之间，杜未考耳。",
        "level": 3
    },
    {
        "书名": "春秋稗疏",
        "年号名": "闵公",
        "序号": "禘于庄公",
        "章节名": "春秋稗疏·闵公禘于庄公",
        "text": "言庄公者，杜氏谓：“时别立庙，庙成而吉祭。”然言公而不言宫，则非庙也。故胡氏、汪氏以为于寝。乃丧唯在殡，则寝为先君之殡宫，既葬卒哭，则主祔于祖，寝为新君之寝矣，不得仍系于先君。维时庄公葬已逾年，主衬于惠公之庙，鲁人屈其祖以从庄公之主于惠公之庙，庙未迁，不得言庄宫；为升庄公于禘祭之列，初行吉祭，又不得言惠宫。“于庄公”者，以主之，所在而言之实则惠公之庙也。失礼之尤，名不能正，益于此而见。《传》《注》皆属未悉。",
        "level": 3
    },
    {
        "书名": "春秋稗疏",
        "年号名": "僖公",
        "序号": "聂北　夷仪",
        "章节名": "春秋稗疏·僖公聂北　夷仪",
        "text": "杜《解》但云“邢地”，未详其处。按：《后汉·郡国志》“东郡聊城县有夷仪聚，有聂戚。”《注》云：“《左传》‘聊摄以东’即此。”则二邑皆在今东昌府治。邢本都顺德，于时河水北流，邢本都河西，东渡河而都聊城，则阻大河以御狄，故齐、宋、曹师次聂北以待其迁。聂北、夷仪，地相密迩，次聂北时，已为经营夷仪矣。但聊、摄为齐之东境，去邢远而去卫近，夷仪当是齐、卫之间地，桓公割以为邢都。杜云“邢地”，未是。其后邢、卫交恶，至于相灭，盖由此也。聂与摄通，音尝涉反。",
        "level": 3
    },
    {
        "书名": "春秋稗疏",
        "年号名": "僖公",
        "序号": "夫人姜氏薨于夷",
        "章节名": "春秋稗疏·僖公夫人姜氏薨于夷",
        "text": "杜云：“夷，鲁地。”按：哀姜已奔邾，不敢复入鲁境。杜云：“邾人送哀姜还”，亦无所据。按隐元年“纪人伐夷”。《注》云“夷在城阳壮武县”，于汉属胶东。盖哀姜自邾径莒，欲沿海以归齐，而齐拒杀之也。高密有夷安故县，盖其地与？",
        "level": 3
    },
    {
        "书名": "春秋稗疏",
        "年号名": "僖公",
        "序号": "下阳",
        "章节名": "春秋稗疏·僖公下阳",
        "text": "胡氏谓：“下阳，邑尔，而书灭，以下阳举而虞、虢亡故。”《经》无此例，灭者必其国也。虢有三：荥泽之虢亭，东虢也；下阳在平陆县大阳之南，滨河之北，北虢也；陕州之上阳，南虢也。东虢，虢叔所封；南北二虢，皆虢仲地，北虢为其故都，逼近于虞，后或渡河南迁，而宗庙社稷故在下阳。晋后再举伐虢，兼取南虢耳。虢国之亡，实亡于下阳。下阳濒河，南虢亡而下阳未失大河之险。晋在虞北，下阳在南，亦不可云虞、虢之塞地，特以包虞而逼南虢尔。",
        "level": 3
    },
    {
        "书名": "春秋稗疏",
        "年号名": "僖公",
        "序号": "江　黄　贯",
        "章节名": "春秋稗疏·僖公江　黄　贯",
        "text": "江国，杜《解》：“在汝南安阳县。”《东坡图》在蕲州界。汝南地接黄陂蕲州，而国以江名，必近江水。蕲州东滨大江，有故江夏城，于汉、晋或属汝南，《东坡图》非无据已。黄，嬴姓国，杜云“在弋阳县”，今光州也，地接黄梅。黄之为州，名肇于此。贯，杜氏以为字误，云是蒙县西北之贳城。按：蒙县之有贳城，他无所考，独闻杜说。汉有贳县，自属钜鹿，贳侯吕之国也。“贯”之非“贳”，三《传》无异。《谷梁释文》音古乱反，明非音世之贳。按《史记·田齐世家》，齐伐卫取毋邱。《索隐》曰：“毋同贯，古国名，卫邑。”盖今东昌之冠县。毋、贯、冠音义相通，地与阳谷近。江、黄北来受盟于齐，自应至齐、卫之境，不当屈齐、宋南来。杜于此破文以伸己说，非是。",
        "level": 3
    },
    {
        "书名": "春秋稗疏",
        "年号名": "僖公",
        "序号": "陉",
        "章节名": "春秋稗疏·僖公陉",
        "text": "杜云：“颍川召陵南有陉亭。”按：齐桓自蔡伐楚，师进而南。召陵在今郾城县，直蔡西而稍北。既言伐楚，则已叩楚境，故楚曰“涉吾地”。召陵之盟，《传》曰：“师退次于召陵”，与上言“师进次于陉”相应，则陉不在召陵明矣。山径曰陉。自冥厄而北，千里无山。苏秦说韩曰：“南有陉山。”则陉为楚塞之山，其地应在应山之北，山径微通光山、固始之间，非召陵之境矣。《后汉书》言召陵有陉亭，亦范晔沿杜之误也。",
        "level": 3
    },
    {
        "书名": "春秋稗疏",
        "年号名": "僖公",
        "序号": "弦",
        "章节名": "春秋稗疏·僖公弦",
        "text": "《晋书·地道记》：“西阳郡治弦子之国。”西阳右对鄂城，今黄州府治也。杜《解》：“在弋阳轪县。”轪县于汉属江夏，与弋阳有楚塞之隔，不得云在弋阳。江、黄、弦皆滨江之国，杜尽系之汝南，皆属未审。",
        "level": 3
    },
    {
        "书名": "春秋稗疏",
        "年号名": "僖公",
        "序号": "天王崩",
        "章节名": "春秋稗疏·僖公天王崩",
        "text": "《经》志“天王崩”者，此特系以日，尤为详确，而《左传》谓惠王以前年闰月崩，襄王畏叔带之难，惧不得立，不发丧。夫襄王已为诸侯所翼戴，齐桓且坚“勿易树子”之誓，惠王一崩，即当速讣以召诸侯援己，勿容迟缓，叔带近在宫闱，岂能秘至经年？则左氏之说诬矣。《史·本纪》、《年表》俱载惠王在位二十五年。《竹书纪年》：“惠王阆二十五年己巳岁陟。”唯皇甫谧作二十四年，当亦雷同左、杜耳。",
        "level": 3
    },
    {
        "书名": "春秋稗疏",
        "年号名": "僖公",
        "序号": "缘陵",
        "章节名": "春秋稗疏·僖公缘陵",
        "text": "缘陵，营陵也。而薛瓒曰：“营邱即临淄营陵。”非是。营邱今临淄县，太公所封，为齐之都会，何容迁杞于此？营陵，今昌乐县也。杞迁都淳于，在齐南郯、莒之间，淮夷沿海而病之，齐桓迁之近齐以避其患。乃营陵近齐而去杞远。杜云“杞地”，亦非。盖亦齐邑，桓公以易杞而使安，既迁以后乃为杞地耳。",
        "level": 3
    },
    {
        "书名": "春秋稗疏",
        "年号名": "僖公",
        "序号": "沙鹿",
        "章节名": "春秋稗疏·僖公沙鹿",
        "text": "杜氏云：“在晋地。”盖据卜偃之言，谓灾应其国，则山在其境内尔。沙鹿在今大名府元城县，而晋在河东。当献、惠之世，晋未尝越太行、王屋而东有尺寸之土；及文公受赐启南阳，始有今怀庆地；赤狄既灭，乃出井陉，而东有鸡泽、邯郸、朝歌，然亦止此而已。大名在东昌、彰德之间，齐、卫之界，中隔卫、邢及狄，晋安得遥而有之？实卫地也。若卜偃之言，则山崩之变大，天下皆受其灾，而无德者当之，晋惠失信妄争，以人事言，应受其咎。乃自是十年之内，齐桓卒，国内大乱；宋襄被执，兵败身伤；中国无霸，兵争复起，周室愈衰。则灾应抑不独晋也。",
        "level": 3
    },
    {
        "书名": "春秋稗疏",
        "年号名": "僖公",
        "序号": "厉",
        "章节名": "春秋稗疏·僖公厉",
        "text": "厉，古与赖通。《公羊释文》音赖是已。此所伐之厉，即楚、围所灭之赖也。老子生于苦县之厉乡，一曰赖乡，地在考城、鹿邑、亳州之间。齐移救徐之师，西向伐厉，厉与楚而病徐也。杜氏乃谓义阳随县北之厉乡。随州之厉，乃神农所生之厉山，亦曰烈山，非国也。齐桓帅八国之兵以伐楚，尚次陉而不深入，安能轻率一曹，越江、汉之北而向随乎？且随为随侯之国，非厉国明矣。于时随方率汉东诸侯叛楚，齐所宜招徕者，何为远涉以伐之邪？",
        "level": 3
    },
    {
        "书名": "春秋稗疏",
        "年号名": "僖公",
        "序号": "鹢",
        "章节名": "春秋稗疏·僖公鹢",
        "text": "古无“鹢”字。许慎曰：“《春秋》‘六退飞’。”其字从兒从鸟，入声，五历反，读如“雌霓连蜷”之霓，水鸟也，雌雄相视而孕，亦谓之青雀，船首画之以辟水灾。飞不能高，故其退飞，人得而见之。",
        "level": 3
    },
    {
        "书名": "春秋稗疏",
        "年号名": "僖公",
        "序号": "项",
        "章节名": "春秋稗疏·僖公项",
        "text": "项今项城县，去鲁远，鲁不能越曹、宋、陈而有其地。《左传》谓鲁师灭之，未是。二《传》谓齐灭之，盖齐方伐英氏，英氏者，今之英山，自英旋师而北，因灭项以与徐。胡氏谓未有外灭而不书国者。灭赖不言楚，非外灭乎？",
        "level": 3
    },
    {
        "书名": "春秋稗疏",
        "年号名": "僖公",
        "序号": "梁",
        "章节名": "春秋稗疏·僖公梁",
        "text": "梁国所在，杜氏失注。小司马谓在冯翊夏阳。夏阳之梁，以梁山得名，谓之少梁，旧为韩侯之封，居秦、晋之间。梁山为晋望，未闻有梁伯之封。此梁国者，乃汉中西乡县，古曰梁州是也，在秦之南，故梁亡而秦有之。又河南汝州亦故为梁国，《后汉书》言柏翳后所封，然去秦远，秦不得有其地，与《传》不合。",
        "level": 3
    },
    {
        "书名": "春秋稗疏",
        "年号名": "僖公",
        "序号": "鹿上",
        "章节名": "春秋稗疏·僖公鹿上",
        "text": "杜云：“鹿上，宋地。汝阴有原鹿县。”水南曰阴，汝水自汝阳上蔡、西平东流入淮，原鹿在其南，则蔡之南鄙，申、息、光、黄之境，宋地安得在彼？杜之不审甚矣。《后汉·志》原鹿属汝南郡。楚于时已有申、息，故《史记索隐》以为楚地。然宋、齐不应远即楚而受盟。京相璠、郦道元皆以济阴乘氏县之鹿城乡为鹿上，其地在今巨野县，乃曹、宋之境。以为宋地，斯得之矣。",
        "level": 3
    },
    {
        "书名": "春秋稗疏",
        "年号名": "僖公",
        "序号": "践土",
        "章节名": "春秋稗疏·僖公践土",
        "text": "杜云：“践土，郑地。”按《传》云：“晋师还，至于衡雍，作王富于践土。”衡雍在汉卷县，今并入原武县，地在河内，大河之北。晋败楚于城濮，卫地也。其还师归国，即从卫辉入怀庆，取道王屋、天井而归，天子要于中道而劳之，渡河而北，以至衡雍。郑都新郑，地尽于虎牢，皆河南也，何得衡雍复为郑地？至衡雍而作宫于践土，二地相为密迩，不出原武之境。衡雍本文王子雍叔封地，雍国绝，地入于王畿，始终非郑之有。《传》云：“晋、郑盟于衡雍”，则郑渡河以北而会也。《传》又曰：郑伯“使子人九行成于晋”，亦越疆之辞，衡雍、践土非郑地亦见矣。天子劳晋已毕，自温反于河阳而行狩礼。河阳今孟县也，其南岸孟津也，从此归洛，未尝一涉郑地。杜于公子遂盟于衡雍亦曰郑地，其不审久矣。",
        "level": 3
    },
    {
        "书名": "春秋稗疏",
        "年号名": "僖公",
        "序号": "翟泉",
        "章节名": "春秋稗疏·僖公翟泉",
        "text": "杜云：“今洛阳城内太仓西南池水也。”其云洛阳城内者，据杜所见晋世之城而言，非周之旧也。而胡氏云“近在洛阳王城之内”，则失之矣。《后汉书·注》云：“本在城外，定元年城成周乃绕之。”《皇览》则曰：“太仓旧在洛阳城外，秦封吕不韦洛阳十万户，故大其城，围入城中。”二说未知孰是，当盟翟泉时，不在城内审矣。且胡氏以洛阳、王城合并而言，尤为疏谬。洛阳自洛阳，王城自王城，周公营洛时分建二城，所云“乃卜涧水东，瀍水西，惟洛食”者，是谓王城，孔氏《注》云“今河南城”是也。其云“又卜瀍水东，亦惟洛食”，是谓成周，孔氏《注》云“今洛阳也”。王城在西，成周在东，中隔瀍水。《地道记》云：“王城去洛城四十里。”至汉犹分洛阳、河南二县，不同一城。平王东迁，居王城，乃汉之河南县。迨子朝之乱，王猛入王城而不能固其位。敬王立，自狄泉入成周，晋帅诸侯城之，遂为王都。盖王城经乱，庙社宫室想已残毁，故东迁洛阳。从此至宋，皆以洛阳为东都，宋曰西都。而王城为属邑。然在汉，王城犹存，为河南县，一乱于董卓，再乱于永嘉，至拓跋氏南迁，而王城废，并入洛阳，无河南县矣。若盟于翟泉之日，天子固在王城，去洛阳尚四十里也。而翟泉又在洛阳城外，故《春秋》书“天王居于狄狄、翟通。泉”，又书“入于成周”，明初在郊而后乃入城也。晋孝廉董养谓翟泉在步广里，杨衒之《伽蓝记》谓在建春门内御道南，郦道元谓天渊池所注、晋惠帝问虾蟆之地，皆据敬王已迁都、吕不韦已扩城之后而言。后世知有洛阳而不知有河南，知周之都成周而不知先都王城，见翟泉在城内而不知故在城外，胡氏之误所由起也。古今沿革不一类如此，其可据所见以疑所闻乎？",
        "level": 3
    },
    {
        "书名": "春秋稗疏",
        "年号名": "僖公",
        "序号": "四卜郊",
        "章节名": "春秋稗疏·僖公四卜郊",
        "text": "《公羊》言“三卜礼也，四卜非礼”者，月有三旬，旬卜一日，四卜则逾月，故非礼。又云：“禘、尝不卜，卜郊非礼。”何休谓“天子不卜郊，鲁郊非礼，故卜”，尤为曲说。使鲁知其不正，则不郊矣，何卜之有？《洪范》言：“作内吉，作外凶。”禘、尝，内事；郊，外事。卜者不敢自专，听命于神而后敢祭，曾事天事亲而敢以己意行乎！",
        "level": 3
    },
    {
        "书名": "春秋稗疏",
        "年号名": "僖公",
        "序号": "败狄于箕",
        "章节名": "春秋稗疏·僖公败狄于箕",
        "text": "杜云：“太原阳邑县南有箕城。”又云：“故西河郡有白狄胡。”杜详于考地，而不能审于折中，往往有此。阳邑，故阳处父之食邑，今为太谷县，在太原府南，西河则今汾州，胡种杂处，乃其濒河之北壤，晋都故绛，在其中间。狄在汾州，安能掠晋而东？晋抑不御之于汾西，纵使深入而后败之？盖此狄亦泽潞依山之狄，西掠晋地而迎败之也，非西河之胡也。",
        "level": 3
    },
    {
        "书名": "春秋稗疏",
        "年号名": "僖公",
        "序号": "陨霜不杀草，李梅实",
        "章节名": "春秋稗疏·僖公陨霜不杀草，李梅实",
        "text": "杜氏以长历定僖公薨之乙巳为十一月十二日，乃谓陨霜亦在建戌之月，霜当微而重，重而不能杀草，所以为灾。此可谓学而不思矣！陨霜系于乙巳之后，安见其非建亥之月？且陨霜不系以月，盖通一冬而言之。若一日乍霜而草不杀，亦其恒尔，安得遽言不杀？况李梅之实，尤非一日而成实。《春秋》书此，记自霜降至冬至恒燠耳，何事曲为之说哉！",
        "level": 3
    },
    {
        "书名": "春秋稗疏",
        "年号名": "文公",
        "序号": "跻僖公",
        "章节名": "春秋稗疏·文公跻僖公",
        "text": "大事，袷也；而丧毕之袷谓之大袷，合群庙之主及新祔之主于太庙，各以次序分昭穆。“跻僖公”者，乃于太庙之中，昭穆之列，闵、僖并席，而僖居上；若移易昭穆，则升僖于闵之左，非升于其上矣。抑此但纪太庙中之位次，而未言庙制，故众说纷纭。其云僖为祢，闵为祖，则祖祢之名大乱。闵可云文之祖，其可为僖之祢乎？父子之不可假借，岂以人爵而紊天伦乎？僖为穆，闵为昭，则庄本昭也而穆之，桓本穆也而昭之，而昭穆之名又大乱。周道尊尊，莫重于父子，其生其死，昭穆一定，百世而不改，则世次定。特以先君无子而弟立，于是而五庙之制，不知所从。要此皆为周衰之乱政，若考之于礼，则君无子可嗣，必取诸其子之行以为之后。故《礼》言“为人后者为之子”，而弟必不可立，何况其兄？此乃武、周所定不易之制，昭穆永明，庙制永定。至于后世，篡夺相仍，无立后之典，唯臣子所扳立，则固不可问已。其在于鲁，或隐、桓、闵、僖同为昭穆，如何休、孔颖达之说，或多立庙而祀不啻五世，如汪克宽之说，俱不可知，要以暴行成其邪说。唯无子而不依昭穆以立后，大本既失，其末固莫能挽也。",
        "level": 3
    },
    {
        "书名": "春秋稗疏",
        "年号名": "文公",
        "序号": "六",
        "章节名": "春秋稗疏·文公六",
        "text": "杜云：“今庐江六县。”而汪氏谓寿州安丰有六国故城。按：六故皋陶后，偃姓之国，汉为六安王国，正今庐州之六安州。若安丰故县在今寿州霍邱之境，今芍陂犹名安丰塘是也，乃蓼国故墟，非六也。",
        "level": 3
    },
    {
        "书名": "春秋稗疏",
        "年号名": "文公",
        "序号": "苏子",
        "章节名": "春秋稗疏·文公苏子",
        "text": "杜云：“狄灭温，苏子奔卫。今复见，盖王复之。”按苏为县内之国，在西南时刺暴公而作诗者，已有国邑。温子称苏者，东迁后畿内之国已亡，随平王而东，因封于温，其支庶固留仕于周，狄虽灭温，苏氏未亡，王盖复立其支子，仍以苏之故名为其邑号。若奔卫之温子，《传》称苏子者，以其族姓言也。抑考灭国之例有二：有并而有之者；有但毁其宗庙社稷，后不复能建国，而不必有其地者。如楚灭萧，楚不能有而地入于宋，萧因以亡。狄之灭温，狄亦不有其地，地仍为王畿，后以与晋。特温子之后不复有国，而别立苏子，温则亡也。温亡则苏氏固存，不当以灭温为疑。",
        "level": 3
    },
    {
        "书名": "春秋稗疏",
        "年号名": "文公",
        "序号": "诸及郓",
        "章节名": "春秋稗疏·文公诸及郓",
        "text": "二邑皆莒、鲁交界之地。诸，今诸城。郓，杜云：“城阳姑幕县南有员音运。亭。”今按：姑幕今莒州，乃莒国都近地，楚所入而溃之郓也。此所城之郓，乃在汉东莞，今沂水县。二郓相近，鲁、莒各城，而俱明曰郓，犹六代时南北各置雍、兖州，名同而地异也。",
        "level": 3
    },
    {
        "书名": "春秋稗疏",
        "年号名": "文公",
        "序号": "新城",
        "章节名": "春秋稗疏·文公新城",
        "text": "杜云：“新城，宋地，在梁国谷熟县西。”谷熟在今归德。然僖六年诸侯围郑新城，杜云：“新城，郑新密，今荥阳密县。”凡《春秋》书地，有名同而地异者，如郜、防、鄑、郚之类，必因其事迹溯其形势，而后可辨。今此同盟，宋、郑皆与，且晋盟诸侯，多就近晋之地，安知非郑之新城而为宋之新城乎？凡此类，杜氏欲自矜其博辨，而不必有实者也。",
        "level": 3
    },
    {
        "书名": "春秋稗疏",
        "年号名": "文公",
        "序号": "有星孛入于北斗",
        "章节名": "春秋稗疏·文公有星孛入于北斗",
        "text": "“有”者，非恒有也；“入于”者，自外而移入也。唯五纬不但随天而行，故于垣宿有出有入，其余经星随天而行，不自出入。北斗非五纬所行之道，安得有星乍见于外而旋入于中？有之，其为变异大矣！孛星之芒，因日而见。故夕出于东则芒射于西，夕出于西则芒射于东，星之余气散乱，映日而为光芒也。北斗去黄道甚远，日所不映，而孛气发芒，则尤为大异，非但如大辰东方已也。抑岂区区三诸侯之见弑足以当之哉！",
        "level": 3
    },
    {
        "书名": "春秋稗疏",
        "年号名": "文公",
        "序号": "莒弑其君庶其",
        "章节名": "春秋稗疏·文公莒弑其君庶其",
        "text": "莒、晋、薛称国以弑，自一义例，而《左传》于莒，归首恶于太子仆。使仆果有覆载不容之罪，则《春秋》必与楚商臣、蔡般同正天诛，而何为分恶于国？临川吴氏谓既因国人以弑君，则当自立，何为奔鲁？其说良是。盖国人众起以弑，仆或与闻，而非其主使。季文子所言弑君父者，亦臣子之词，非必仆为庶其之子。孙明复谓称国以弑，国之人皆应坐上刑。胡氏讥其用刑太滥。明复所言通国之人，岂概数万生灵而屠之哉？亦谓在廷之臣及所帅之众而已。如晋厉之弑，栾书、荀偃、士丐谁可末灭？韩厥骄悖之言，亦与郑归生无异，故无首无从，无一可赦。邾定公所云“在官者杀无赦”，正此之谓，何疑于明复之言已甚乎？莒、薛国小，史不详其始末，以晋例之自见。是则莒仆亦一贼也，特非首恶也。",
        "level": 3
    },
    {
        "书名": "春秋稗疏",
        "年号名": "文公",
        "序号": "莒弑其君庶其",
        "章节名": "春秋稗疏·文公莒弑其君庶其",
        "text": "《春秋稗疏》卷上终",
        "level": 3
    },
    {
        "书名": "春秋稗疏",
        "年号名": "宣公",
        "序号": "平州",
        "章节名": "春秋稗疏·宣公平州",
        "text": "《水经》：“济水过临济县，又东北，迤为渊渚，谓之平州。”州，古洲字。平州，济之渊渚名也，汉为平安县，在湿沃侧。湿沃，今蒲台县地。杜云：“在泰山牟县西。”未是。",
        "level": 3
    },
    {
        "书名": "春秋稗疏",
        "年号名": "宣公",
        "序号": "崇",
        "章节名": "春秋稗疏·宣公崇",
        "text": "杜但云“秦之与国”，不记其地。而任公辅谓在京兆鄠县甘亭。按：鄠于夏为有扈氏，于殷为崇侯虎之国，文王伐而灭之，其地入周，未闻以封诸侯，去镐京密迩，固周畿内地。周自有周之崇，非殷之崇也。且鄠在上林苑南，与杜陵接壤，北隔渭水。周京故地已为秦据，赵穿岂能帅孤军，穿秦境，南涉渭水而侵之？晋虽渡河得少梁，而去鄠犹远，则此崇国必在渭北河湄，虽与秦而地则近晋。杜氏阙之，犹知慎也。",
        "level": 3
    },
    {
        "书名": "春秋稗疏",
        "年号名": "宣公",
        "序号": "黄",
        "章节名": "春秋稗疏·宣公黄",
        "text": "桓十七年，盟于黄。杜云“齐地”，而未详其处。今以公子遂如齐之途计之，齐都临淄，鲁往当迤东而北。汉琅邪郡有横县，读如黄，应是其地。垂则应在鲁近地。故遂以辛巳卒；而壬午讣已闻，为之去籥。杜《解》：“垂，齐地。”非是。",
        "level": 3
    },
    {
        "书名": "春秋稗疏",
        "年号名": "宣公",
        "序号": "舒蓼",
        "章节名": "春秋稗疏·宣公舒蓼",
        "text": "舒蓼应是一国。舒不一种，故曰众舒。汉有舒县，又有龙舒。大抵庐江、舒城、桐城、潜山皆群舒之境，舒蓼其一也。故徐已取舒，而楚又灭舒蓼，杜云“二国”，非是。舒既折入于徐，蓼国在安丰，今霍邱地，文五年楚已灭之，岂一国而再灭乎？且《经》文亦当分别言，不应灭二国而统以一灭之文。",
        "level": 3
    },
    {
        "书名": "春秋稗疏",
        "年号名": "宣公",
        "序号": "根牟",
        "章节名": "春秋稗疏·宣公根牟",
        "text": "杜云：“今琅邪阳都东有牟乡。”按：阳都乃齐人迁阳之阳，非东夷国。东莱郡有牟平，今宁海州；又有东牟，今文登，地滨海而僻夷，根牟自应在此。抑此连“齐侯伐莱”为文，与“莒伐杞取牟娄”同，则取之者齐也。根牟应为莱邑，非国也。《公羊》以为鲁取，齐师方在莱，鲁岂能越莱而取其东国乎？",
        "level": 3
    },
    {
        "书名": "春秋稗疏",
        "年号名": "宣公",
        "序号": "夏四月丙辰日有食之",
        "章节名": "春秋稗疏·宣公夏四月丙辰日有食之",
        "text": "范宁谓：“《传》例言日不言朔，食晦日。则此丙辰，晦之日也。‘己巳，齐侯元卒’在晦日之下，当有闰。”拘守《谷梁》之说既不可通，则曲为之辞，其陋甚矣。夫丙辰为四月之晦，则四月之朔非丁亥则戊子；推而上之，前年十月朔日当为庚寅，月中不得有癸酉。惟丙辰为四月朔，然后可推前年十月为己未朔。“癸酉卫侯郑卒”，其十五日而后癸巳，征舒弑君为五月八日。范宁何此之不知邪？《春秋》纪闰凡二：一不告月，一葬齐景公，皆于岁杪。故刘仲原言是时历法多谬，每置闰于岁终。左氏以闰三月为非礼，盖周历之鲁莽，上不合于天时，下不宜于人事，不待无中气之月，而或前或后，强谓之闰。秦之后九月实仿于此。则四月之后，周历无闰可知，而安得以丙辰为四月晦哉？若日食必朔，而历家疏谬，或前或后，故杜氏曰：“不书朔，官失之”，言历官之失也。孔子志行夏历，以立万世之法，故或言朔，或不言朔，以著其失。范宁小儒，恶足以知之！",
        "level": 3
    },
    {
        "书名": "春秋稗疏",
        "年号名": "宣公",
        "序号": "邲",
        "章节名": "春秋稗疏·宣公邲",
        "text": "《水经注》：“济水合荥渎东南流，得宿须口，济水于此又兼邲目。”京相璠曰：“在敖北。”敖者敖山也，在今河阴县。传称楚子“次于管”，在今郑州。“晋师在敖、鄗之间”，渡河而南，正在河阴，滨河之南岸。背水而阵，于法当败，宜其掬指舟中也。《水经注》所云“济水有邺目”者，河济于此合流，故济有邺名，盖郑之北境也。河阴去郑州五十里。",
        "level": 3
    },
    {
        "书名": "春秋稗疏",
        "年号名": "宣公",
        "序号": "税亩",
        "章节名": "春秋稗疏·宣公税亩",
        "text": "税亩之说，诸家不同。考之于《传》，左氏言“不过藉”，《公》《谷》皆言“什一”，以讥其不然，乃未明言其税法之重轻，故或以为什取其二，或以为仍什一而但废助法。《传》无明文，则当熟绎《经》文以求之。《经》但言“税亩”，则非加赋也。故谓“于公田之外，又税其一”，于说不立。然鲁之什二，后不经见，必自此始，则朱子“十而取二”之说自伸。以实求之，言税亩者，谓无亩而不税，故曰履亩。助法一夫百亩，非仅百亩也，唯上地不易之田为百亩。一易中地则一夫二百亩；再易下地则一夫三百亩。助法初定之时，民或间一岁再岁而易耕以休地力，迨其后人众而力有余，熟耨而粪之，皆成熟地。先王亦明知后之必垦为肥壤，正以此宽民力而劝之耕，所谓仁之至也。唯公田则百亩而无莱，莱犹今之荒也。私田则以三等酌其中，盖二百亩而名曰百亩。今此履亩，则凡已耕之土，尽入税额。盖先王虽名什一，而实二十而一，税亩则无尺土漏于税外，以周制较之，什而二矣。此法李悝、宇文融师之，名为清奸弊以裕国，而殃民甚矣。观“履亩而税”之文，则群疑尽释，三《传》之说皆可通也。",
        "level": 3
    },
    {
        "书名": "春秋稗疏",
        "年号名": "宣公",
        "序号": "宣榭",
        "章节名": "春秋稗疏·宣公宣榭",
        "text": "“室有东西厢曰庙，有室曰寝，无室曰榭。”《尔雅》既有明文。庙以祀先，朝践于堂，事尸于室。无室而何以祭？胡氏谓是宣王之庙，他无考证，独据吕与叔《考古图》敦之文耳。宋人风尚以畜古器为雅，欧阳永叔、赵明诚以搜辑金石文字示博闻。于时多赝为之以求售者，莫能诘辨。则此敦者不知出何人之手，而可据以释《经》乎？杜氏谓“讲武屋别在洛阳”者，其说甚允。榭本与序通，有堂无室，于射为宜，今之演武厅犹其遗制。而宣王讲武于成周，《吉日》《车攻》，《诗》有明证，岂不较信于未知真伪之铜器邪？若《公》《谷》以为藏乐器之所，则以射必有乐，或于榭侧有乐器之府，榭火而乐器毁，因传闻而遂以为乐器之藏耳。",
        "level": 3
    },
    {
        "书名": "春秋稗疏",
        "年号名": "宣公",
        "序号": "六月癸卯日有食之",
        "章节名": "春秋稗疏·宣公六月癸卯日有食之",
        "text": "范氏《谷梁传·注》以癸卯为六月晦日，而置后“己未盟于断道”为闰月。按：是年正月有庚子、丁未，若六月癸卯晦，则正月有丁未而无庚子；但六月癸卯朔，则抑有庚子而无丁未。故杜氏以蔡侯申之卒为二月四日，斯为精确。盖《经》文偶脱“二月”二字，犹“壬申公朝于王所”之脱“十月”也。唯六月朔日癸卯，则断道之盟为十七日。范氏巧护《谷梁》，不知历算，与十年日食同。",
        "level": 3
    },
    {
        "书名": "春秋稗疏",
        "年号名": "成公",
        "序号": "作邱甲",
        "章节名": "春秋稗疏·成公作邱甲",
        "text": "邱甲之制，胡氏援引考证详矣。顾增乘、增甲之疑，尤属未安。据搜红之车千乘为计甸增乘之征，而以《汉书》一成核之，六十四井而旁加一里为成，旁加一里者加八井也，一成之田七十二井，千乘之赋为田七万二千井，计地方二百七十里稍弱，与《汉书·刑法志》、马季长《论语注》、朱子《鲁颂传》所云三百十六里有异。乃鲁地有今平阴、泰安、兖州、曲阜、宁阳、泗水、鱼台、单县、济宁、汶上、费县、沂水之境，规约成方，岂但二百七十里？搜红之车，不待增乘而已足。况史克所颂“公车千乘”，僖公已然，在邱甲未作之先，非昭公时始有，是增乘之一疑也。抑据楚人二广一乘百二十五人为增甲之征，而甲者以甲士得名，一车之中，车正御右止于三士，虽楚二广亦然，则一乘止于三甲。若得臣之战长狄、齐庄伐卫有驷乘者，偶然贾勇之事，非成法也。一乘四甲，不赘一甲乎？倘增步卒而不增甲士，不得名增甲，是增甲之一疑也。尝以郑氏《王制注》参考之，周公定天下，九州方七千里，名山大泽去三之一，其为名田者约三千三百万井。以一成出七十二步卒乘之，当有三千三百万人为兵，计唐之府兵，宋之禁军厢军、昭代京外卫所之兵制不足以当其百之五，即隋炀征高丽、开河之役，亦不逮其十一。虽三代之兵不如后世死于战争之酷，而劳民罢敝于原野，亦不忍言。是民何不幸而生于三代之世，罹如此之荼毒，曾先王而忍于虐民如是乎？足知李靖之言，不仁之甚，非古之果尔也。若包子良谓十井而出一乘，则八十家而七十二人为兵，天下无非兵矣。竖儒之言，诬古以祸生民，有如此之憯者！按《诗》称“公车千乘，公徒三万”，则每乘止三十人。而《司马法》十井为通，徒二人；通十为成，成百井，井三百家；革车一乘，徒二十人。则原无七十二井出百十二人之法，而井止三家，亦无八家之数。大约秦火之后，古制无稽。释《经》者勿掇拾残阙，强立繁重之法，为殃民者之口实，儒者之立心，当如是而已。侈淹博而重为不仁之说，天所不佑，非但如作俑者之无后也。",
        "level": 3
    },
    {
        "书名": "春秋稗疏",
        "年号名": "成公",
        "序号": "茅戎",
        "章节名": "春秋稗疏·成公茅戎",
        "text": "《括地志》云：“茅亭，茅戎也。秦穆公自将伐茅津即此戎。在陕州河北县西二十里。”按：秦穆伐晋，济自茅津，非伐茅津也。魏王泰之误显然矣。所谓茅亭者，在今平陆县境，晋地也。大河之滨，通津所在，非戎所可杂处；去成周亦远，无患于周，周亦不应涉晋地以伐之。按：王子晋之攒茅之田，地在河内修武，以田与晋，而西阻太行，戎固依山而处。周于文十七年败之于邥垂。邥垂，汉为新城县，在今伊阳县，则其为伊、洛以北之戎，夹河而介于河内，明矣。",
        "level": 3
    },
    {
        "书名": "春秋稗疏",
        "年号名": "成公",
        "序号": "新筑",
        "章节名": "春秋稗疏·成公新筑",
        "text": "《太康地记》：“乐陵国有新筑县。”乐陵地在今山东武定州，齐、卫交界之境。卫侵齐而齐迎之与战也。",
        "level": 3
    },
    {
        "书名": "春秋稗疏",
        "年号名": "成公",
        "序号": "新宫",
        "章节名": "春秋稗疏·成公新宫",
        "text": "不言宣宫而言新宫，刘质夫以为神主未迁，其说是也。然谓其二十八月未迁主为缓而不恭，则又非是。卒哭之后，主祔于祖庙，祥祭皆于祖庙行之。丧毕吉祭，必待时享之月，因行大袷，祖庙迁而上，新主乃居祖庙，而时享必于四仲之月。周正以建丑之二月为仲，则二月立新主入庙之月，而是月之内，三旬各有柔日，卜吉乃祭。今此甲子前有癸亥，卜或不吉，则须乙亥祫祭，主乃入其庙宫，则于灾之日，主尚未入，亦不得讥之为缓。主未入而哭，诚于礼为过，但将欲入庙而庙火，更待后仲月吉祭方行，灵羁妥侑，亦足动人子之哀，礼以义起，亦未为不可。刘氏讥之，过矣！抑于此而见诸侯五庙之制，周衰文胜，其滥甚矣。迁庙之礼，近迁而上，孙居祖庙，于其将迁，稍加丹垩而已。使然，则当其未迁，宣公从祖而祔，僖公之主固在庙中，当名僖宫，不名新宫。言新，则创始为之于二昭二穆之外矣。见于《经》者，炀也，武也，桓也，僖也，不复以昭穆名而从其谥，盖不知其凡几矣。",
        "level": 3
    },
    {
        "书名": "春秋稗疏",
        "年号名": "成公",
        "序号": "三望",
        "章节名": "春秋稗疏·成公三望",
        "text": "胡氏于“三望”之说，前后自相刺谬，已据《公羊传》言祭泰山、河、海矣，复取朱长文之言，谓泰山礼所得祭，故不书，而独纪三方。其说新巧，释《经》之大忌也。礼：天子有方望，无所不通。言四者，举其方耳。《周礼·注》：“四望”，五岳、四镇、四渎。略举之，其望十三。如周都镐京，西望唯吴岳，余或北或南，皆在其东。望者，不至其地，遥拟其方，望而祭之也。泰山在鲁封内，若特祭之，自当至其山麓。望乃因郊而祭，泰山去曲阜东北百里外，则此亦遥望而祭之耳。鲁既僭郊，因而僭望，而礼损于天子，则就近而望焉，于岳则泰山，于渎则河，于大川则海，而四镇不与。泰山既其封内，亦半属齐。东侵莒地有诸郓，则亦潮之所及，而与海通。其时河虽北流，不径鲁境，而济水自荥渎与河合而复分，则亦河之支流也。故东望祭海，西望祭河，北望祭泰山，《公羊》之说为尤。三者实指其所祭山川之数，非于“四望”去一而三也。若如天子之“四望”而去其一，则北镇医无闾，北岳恒山，皆北望也，又岂鲁所得祭乎？故惟《公羊》之说为长。胡氏察之不详，故言之靡定，此释《经》之所以难也。",
        "level": 3
    },
    {
        "书名": "春秋稗疏",
        "年号名": "成公",
        "序号": "琐泽",
        "章节名": "春秋稗疏·成公琐泽",
        "text": "杜云：“琐泽地阙。”按：襄十一年《传》称“诸侯之师右还，次于琐。”杜云：“荥阳苑陵县西有琐侯亭。”其地在荥阳、新郑之间，郑地也，晋会卫于此，正二国之中途。泽者以水得名，应即琐也，犹鄢陵之或称鄢也。",
        "level": 3
    },
    {
        "书名": "春秋稗疏",
        "年号名": "成公",
        "序号": "壬申公孙婴齐卒",
        "章节名": "春秋稗疏·成公壬申公孙婴齐卒",
        "text": "“十一月无壬申”，以十二月丁巳朔之推可知，故杜云“史误”。而《谷梁传》曰：“致公而后录。”盖婴齐之卒，以《传》言梦征之当，自洹水之上，去郑近而去鲁远；且从公伐郑，无先归在途之礼，则其卒应在十月壬申，及公告至，乃追书之。卒以壬申，从其实也。书于十一月，公归，柩随以返，乃成丧也。此《谷梁》之义，精矣。",
        "level": 3
    },
    {
        "书名": "春秋稗疏",
        "年号名": "成公",
        "序号": "正月庚申晋弑其君州蒲",
        "章节名": "春秋稗疏·成公正月庚申晋弑其君州蒲",
        "text": "何氏《公羊注》曰：“起正月见幽，二月庚申日死也。”盖因前年十二月丁巳朔推之，庚申当为二月五日，故曲为之说也。乃据是年八月有己丑，十二月有丁未，则正月固有庚申，左氏于前年岁终置闰，“月乙卯晦杀胥童。”厉公见弑于正月之五日，非二月也。周历粗疏，置闰必于岁终，与秦同，亦于此可见矣。",
        "level": 3
    },
    {
        "书名": "春秋稗疏",
        "年号名": "襄公",
        "序号": "次于鄫",
        "章节名": "春秋稗疏·襄公次于鄫",
        "text": "杜云：“鄫，郑地。在陈留襄邑县东南。”襄邑，今睢州境内，以宋襄公葬此得名。其东南，柘城也，为宋邑明甚，何云郑地？《传》云“晋败郑徒兵于洧上，于是东诸侯之师次于鄫以待晋师”，则是密迩相闻，襄邑去郑甚远，岂能知其克捷而不进？《水经》：“洧水又东过郑县南，鄫水从西北来注之。”字正作“鄫”。鄫与潧通，音侧真反。《诗》《孟子》作溱者，传写之误。溱乃湖广临武县水，南流入海者也。鄫、洧合流，可谓之洧，亦可谓之鄫。其水东过洧川西华，经陈地，又东入淮，于宋全无干涉。盖诸侯之师在洧川，故《传》云：“以鄫之师侵楚焦夷及陈。”焦夷当是谯郡，今之亳州。顺鄫水而东，则陈与谯受兵矣。鄫与鄫国之鄫，字同音异。鄫国音疾绫反，此读如臻。",
        "level": 3
    },
    {
        "书名": "春秋稗疏",
        "年号名": "襄公",
        "序号": "九月辛酉天王崩",
        "章节名": "春秋稗疏·襄公九月辛酉天王崩",
        "text": "《杜氏》以长历推之，辛酉为九月十五日，推至二年五月，当为癸卯朔，则月内无庚寅；六月壬申朔，九日庚辰，十八日己丑。而《经》载“五月庚寅夫人姜氏薨”“六月庚辰郑伯卒”“七月己丑葬齐姜”，殊为舛错。盖于元年己丑岁终置一闰也。唯有闰，则二年正月乙亥朔，三月甲戌朔，五月癸酉朔，十八日庚寅夫人薨。六月癸卯朔，月中无庚辰，故《传》以郑伯卒为秋七月。七月壬申朔，九日庚辰，十八日己丑葬齐姜。知《经》之书郑伯卒于六月者，传授之误也。成十七年丁亥岁，已置一闰于十二月后，至己丑岁杪才二十四月而复置一闰。盖周末厉法大坏，以五年再闰为死法，故三年一闰，又阅二年而复闰，全不计气盈朔虚之实，而月唯死守经朔一大一小，乃以二日月见西方、四日未见为灾异。其疏谬诬天如此，此夫子所以欲行夏历也。",
        "level": 3
    },
    {
        "书名": "春秋稗疏",
        "年号名": "襄公",
        "序号": "善道",
        "章节名": "春秋稗疏·襄公善道",
        "text": "宿州有善道驿，盖古名之仅著于今者，宋地也。正吴西北以会中国之便道，与龙亢之向、濠之锺离相栉比。杜云“地阙”，未详。",
        "level": 3
    },
    {
        "书名": "春秋稗疏",
        "年号名": "襄公",
        "序号": "莒人灭鄫",
        "章节名": "春秋稗疏·襄公莒人灭鄫",
        "text": "左氏以莒恶鄫之赂鲁而灭，晋以亡鄫讨鲁，莒人伐鲁以疆鄫田，是莒用兵伐而灭之也。《公》《谷》则谓莒人以子为鄫后，窜其宗以绝其世，事同于灭。盖见昭四年取鄫，疑莒既灭之，不当与、邿同文而复灭于鲁。乃莒之以子冒鄫后者，岂非世子巫乎？使《春秋》恶其窜冒，罪均于灭人之国，则不当轻许巫以世子之称。且自是以后，鄫不再见，则安得复有己姓之鄫子？左氏谓著邱公不抚鄫，鄫叛莒而鲁取之。杜氏因谓鄫为莒邑。参观而酌之，盖灭鄫实用师以灭，既灭之后，莒因立其子弟为鄫君，以服役于晋。故晋不讨莒而讨鲁，盖职贡未亡，而姒姓之鄫则已灭也。昭公取鄫，鄫取莒之属国。二《传》传闻未确知既灭之后有己姓之鄫，因为之说耳。《经》于此类，必待推求而后知，如一须句，僖公取之，文公复取之，非善通者，亦且如王安石之讥《春秋》为断烂邸报矣。",
        "level": 3
    },
    {
        "书名": "春秋稗疏",
        "年号名": "襄公",
        "序号": "邢邱",
        "章节名": "春秋稗疏·襄公邢邱",
        "text": "邢邱之“邢”从形旁之开，篆作井，国之“”从。音同而文",
        "level": 3
    },
    {
        "书名": "春秋稗疏",
        "年号名": "襄公",
        "序号": "邢邱",
        "章节名": "春秋稗疏·襄公邢邱",
        "text": "异，地固不同。侯之国，初封在顺德府台县，汉曰襄国，后迁夷仪，在东昌府聊城县，卫灭之，地入于卫。邱，非国也，地在怀庆。《韩诗外传》云：“武王伐纣，至于邢邱，修武勒兵，更名邢邱曰怀，宁曰修武。”怀，今武陟县也。然怀之为名，自虞、夏已然。《书》曰：“覃怀底绩。”《史记》：“秦使五大夫绾伐魏，拔怀；后二岁，拔邢邱。”《索隐》曰：“邢邱在武陟县东南二十里，平皋是也。”《括地志》亦曰：“平皋，古邢邱邑。”则《韩诗》以怀为邢邱，亦相近而非。应劭以邱为侯国，而曰：“自襄国徙此。齐桓时，卫人伐，迁于夷仪，其地属晋，号曰邢邱。”不知从开之“邢”与从之“”，判然为二。故臣瓒《汉书·注》云：“邢是邱名，非国。”而颜师古直斥应说之非，谓“晋侯送女于邢邱，盖谓此。”其说是也。《汉书》于赵襄国县注曰：“故邢国。”《后汉书》：“平皋有邢邱，故国。周公子所封。”则范晔仍应劭之误，而臣瓒又折其非。杜氏于宣六年“赤狄伐晋，围怀及邢邱”注云：“今平皋。”是已，乃又以为郑地之邢亭。明属晋邑，在河内，晋启南阳而有之，与郑隔河，相去甚远，安得属郑？邢亭之名，他无所见，唯野王西北，京相璠谓是邗亭。“邗”“邢”字相近，乃故邗国，因而错乱，抑与邢邱相去二百里，何杜氏之不审而无定论也！",
        "level": 3
    },
    {
        "书名": "春秋稗疏",
        "年号名": "襄公",
        "序号": "己亥同盟于戏",
        "章节名": "春秋稗疏·襄公己亥同盟于戏",
        "text": "以五月有辛酉推之，则八月癸未当在下旬。据杜《解》“十二月癸亥门郑三门”为月五日，则辛酉当为五月晦日。八月朔日庚申，癸未为二十三日，十一月庚寅朔，己亥为十日。而下推明年五月，当为丁亥朔；甲午灭逼阳，乃其八日也。此即合经文前后推之，昭然可见。十二月不得有己亥，《传》言十一月，自是传写者误一作二，而《传》言闰月戊寅，十二月己未朔，则戊寅不得在闰月，明年五月亦不得有甲午。此杜之注释《经传》善救其失者也。特以“闰月”为“门五日”，则不如疑而阙之。",
        "level": 3
    },
    {
        "书名": "春秋稗疏",
        "年号名": "襄公",
        "序号": "柤",
        "章节名": "春秋稗疏·襄公柤",
        "text": "京相璠曰：“彭城逼阳县故城东北有柤水沟。”逼阳在今沛县，柤在其境内，时尚自为国；逼阳灭，地乃属宋，其南则徐也。会柤之师既就近而围逼阳，则柤在逼阳明矣。杜云“楚地”，盖据战国时楚灭徐、宋后地界言之，非当时疆宇也。晋会吴以谋楚，岂就楚地以结言哉！",
        "level": 3
    },
    {
        "书名": "春秋稗疏",
        "年号名": "襄公",
        "序号": "亳城北",
        "章节名": "春秋稗疏·襄公亳城北",
        "text": "亳有三：偃师为西亳，于时为周畿内地；考城为北亳，于时为宋地；亳州故谯为南亳，于时为东夷或徐境；俱去郑远，郑方受围，不得越境受盟。杜云“郑地”，郑不得有亳城也。二《传》作“京”者是已。京者，故叔段之邑，在今荥阳、新郑二县间。“京”“亳”字相近，京大也，亳亦大也。殷谓之亳，周谓之京。故左氏之《传》误。",
        "level": 3
    },
    {
        "书名": "春秋稗疏",
        "年号名": "襄公",
        "序号": "澶渊",
        "章节名": "春秋稗疏·襄公澶渊",
        "text": "杜氏云：“在顿邱县南。”顿邱今开州也，此宋真宗渡河拒契丹处。考之张晏、应劭所说，乃繁渊，非澶渊也。大名有繁水，南乐在其南，故南乐谓之繁阳。《后汉·郡国志》沛国杍秋县故属梁国有澶渊聚，注云：“襄二十年盟于澶渊。”其地在考城之南，丰、沛、砀山之间，宋地，故谋宋灾亦会于此。后世以繁渊为澶渊，而沛、梁之澶渊隐，盖自杜氏始。",
        "level": 3
    },
    {
        "书名": "春秋稗疏",
        "年号名": "襄公",
        "序号": "九月庚戌朔日有食之　冬十月庚辰朔日有食之",
        "章节名": "春秋稗疏·襄公九月庚戌朔日有食之　冬十月庚辰朔日有食之",
        "text": "此年及二十四年皆比月书日食，此释《经》者之大疑也。盖日之发敛于南北者，其黄道四十七度八千六百分，万分历。凡一百八十二日六千二百十二分强而反。约略计之，凡四日而行一度稍弱，积一月之日，凡七度有奇。而月之出入黄道，二十七日五分日之一强已复反故道，余二日五分日之三，凡行三度八千八百分强，凡差三度有奇，安得比月而入食限邪？且九月十月乃建申建酉之月，密迩分前，月行黄道内；二十四年则在七月八月建午建未之月，密迩至后，月出黄道外。而日之发敛疾徐不随月为差，何得比月而食，若出一轨？故刘炫以为传写之误，而姜岌、一行、郭守敬皆谓必无比月而食之理。唯董仲舒以比月而食为大异，则不知历法而徒守旧闻，曲为之说也。凡《春秋》所书日食，舛错甚众，其故有三：传写之误，一也；失闰，二也；周历疏错，不能自信，置算法而求之占候，如谷梁氏以亏伤而知食之鄙论，日食之后，人情惊愕，偶有氛珥侵其一隅，即诧传为日食，史官不审而书之，三也。今以郭守敬法上推往古，凡《经》所书，或不日，或不朔，皆史官之失；抑有月分谬错者，则历法不精，置闰不当之误。今据《授时历》所较定；隐三年己巳食者，己巳实朔，史失之；桓三年七月壬辰朔食，《大衍历》及姜岌所推壬辰乃八月朔，失闰也；桓十七年十月朔食，《大衍》《授时》皆十一月，失闰也；庄十八年三月食乃五月壬子朔食，既失日失朔，又讹“五”为“三”；庄二十五年六月辛未朔食，《大衍》《授时》皆七月，失闰也；庄三十年九月庚午朔食，乃十月，《大衍》《授时》所推皆同，失闰也；僖十二年三月庚午朔食，姜岌、《大衍》《授时》皆五月也，传写误“三”为“五”；僖十五年五月食，《大衍》《授时》皆四月癸丑朔食，既失闰，史官又失日失朔；文元年二月癸亥朔食，姜岌及《大衍》皆三月，失闰也；宣八年七月甲子食，杜预以为七月晦，非也，盖十月朔，史失朔而传写又误；宣十七年六月癸卯朔食，乃五月乙亥朔食，以《经》朔为朔既误，而又失算，历谬之尤者也；成十七年十二月丁巳朔食，乃十一月，姜岌云“失闰”是已；襄十五年八月丁巳朔食，姜岌及《大衍》《授时》皆七月也，失闰；襄二十一年九月庚戌朔，二十四年七月甲子朔，推之皆入食限，《经》所书是也，其十月庚辰朔，八月癸巳朔皆已过交限，则必无食理，此算不精而占候者以氛珥为食也；二十七年十二月乙亥朔食，乃十一月，姜岌、《大衍》《授时》皆同，失闰也；昭十五年六月丁巳朔食，五月也，失闰；昭十七年六月甲戌朔食，《大衍》《授时》推之皆九月，传写误也；定十二年十一月丙寅朔食，《授时》在十月，失闰也。详元李谦《历议》。",
        "level": 3
    },
    {
        "书名": "春秋稗疏",
        "年号名": "襄公",
        "序号": "雍榆",
        "章节名": "春秋稗疏·襄公雍榆",
        "text": "杜云：“汲郡朝歌县东有雍城。”于时齐侯已取朝歌，其锋甚锐，鲁若逼近而屯，遏其归路，必相争战。既有畏而次，岂敢压齐垒以相临乎？按：《后汉书》东郡燕县有雍乡，燕，南燕，今胙城县，在卫辉东南。朝歌今淇县，在卫辉西北。胙城南接曹州，渐向鲁境，非齐西向之冲，可进可退，叔孙豹有畏而次，自应在此。杜《解》失之。",
        "level": 3
    },
    {
        "书名": "春秋稗疏",
        "年号名": "襄公",
        "序号": "重邱",
        "章节名": "春秋稗疏·襄公重邱",
        "text": "杜但云“齐地”，未详其处。应劭曰：“安德县北五十里有重邱乡，故县也。”今按：《汉书·地理志》平原郡有重邱县，盖在德州、陵县二邑界。晋帅诸侯之师自东昌之夷仪进攻齐之北境，齐既纳成，遂盟于此。",
        "level": 3
    },
    {
        "书名": "春秋稗疏",
        "年号名": "襄公",
        "序号": "门于巢",
        "章节名": "春秋稗疏·襄公门于巢",
        "text": "“门于”者，攻其门也。士丐门于门，公门于阳州，皆围而攻之。杜说是也。杜于成十七年舒、庸人道吴围巢注：“巢，楚邑。”则非巢国。然吴、楚江北接壤之地，未闻更有巢邑；而楚已并群舒，吴之争地必径巢国。巢、楚与国，为楚捍吴，必下巢而后可向楚，故先攻之。不言伐巢者，吴本志伐楚，不为巢兴兵；巢之拒吴，亦为楚守也。若《谷梁》责巢不饰城请罪，胡氏责吴子不假道释甲，则皆迂而不切事情。",
        "level": 3
    },
    {
        "书名": "春秋稗疏",
        "年号名": "昭公",
        "序号": "虢",
        "章节名": "春秋稗疏·昭公虢",
        "text": "此所谓东虢也。北虢在大阳，夹河之壤，平陆、陕州皆其地，乃虢仲之国。而此东虢则虢叔之封，郑桓公东迁，有虢、桧之地，故为郑邑。西自汜水县，东至荥阳，皆虢故封。《穆天子传》“畜兽于东虢，号曰虎牢”，汜水也。荥阳有虢亭，《后汉书》曰虢叔国，此则虢之故都，地入郑而犹明曰虢。晋、楚之会，会于此。",
        "level": 3
    },
    {
        "书名": "春秋稗疏",
        "年号名": "昭公",
        "序号": "郓",
        "章节名": "春秋稗疏·昭公郓",
        "text": "说者以谓有三郓，非也。西郓，汉为廪邱，今为郓城县，字一作“运”。东郓在故东莞，今为沂水县。《后汉·郡国志》云：“东莞有郓亭，齐为昭公取而居之”，此郓也。其地与莒接壤，或为莒，或为鲁，故曰：“莒、鲁争郓，为日久矣。”文十二年城诸及郓，为鲁邑。及成九年又为莒邑，而楚入之。盖宣、成之间，莒复取之于鲁。不见于《经》者，所谓“内失地不书”也。",
        "level": 3
    },
    {
        "书名": "春秋稗疏",
        "年号名": "昭公",
        "序号": "疆郓田",
        "章节名": "春秋稗疏·昭公疆郓田",
        "text": "“疆”者，聚土为堑，其外沟之，为关以通出入也。《周礼·封人》：“凡封国，封其四疆。造都邑之封域者亦如之。”郓本莒邑，鲁先世尝取之莒，而未毁莒封别为己封，至是复取之，乃扩其旧封，包郓于内，欲使长为己域。言“田”者，邑城在内，田在外；“疆”，其田之四界也。必帅师者将有筑掘之役，恐莒来争，以重兵临之也。杜但云“正其封疆”，未得委悉。",
        "level": 3
    },
    {
        "书名": "春秋稗疏",
        "年号名": "昭公",
        "序号": "防兹",
        "章节名": "春秋稗疏·昭公防兹",
        "text": "杜氏分防兹为二邑，谓防在平昌县西南，兹在姑幕县东北。按《经》言“牟娄及防兹”，地异则言“及”，则防兹非二邑也。《汉书》独载琅邪郡有兹乡县，《后汉书》唯载平昌有蒌乡，云是牟娄，注云“有防亭”者，亦徒据杜预之说，非他有证。则其为二邑非三邑，明矣。",
        "level": 3
    },
    {
        "书名": "春秋稗疏",
        "年号名": "昭公",
        "序号": "纳北燕伯于阳",
        "章节名": "春秋稗疏·昭公纳北燕伯于阳",
        "text": "《公羊》作“纳公子阳生”，其谬明甚。阳生立于哀公六年壬子岁，卒于十年丙辰岁，去是年辛未四十五年，若此时已出奔在燕，而拥兵以入，当已二十矣，其死也犹谥曰“悼”乎？且于时孺子荼未生，阳生何所嫌而奔燕？故曰其谬明甚。阳，《左传》作唐，杜云：“中山有唐县。”按：中山之唐在燕之西，飞狐口、倒马关之左。自齐而往，绝燕而过之，孤悬西隅，高偃不能悬军深入，北燕伯亦不能远恃齐以为援，且又鲜虞国都，非燕地也。足知杜说之非。按《汉书》涿郡有阳乡县，当是燕地，盖在文安、大城之间，为燕、齐之孔道，正不当从《传》作“唐”，而以中山之唐当之。",
        "level": 3
    },
    {
        "书名": "春秋稗疏",
        "年号名": "昭公",
        "序号": "州来",
        "章节名": "春秋稗疏·昭公州来",
        "text": "州来，书“入”又书“灭”，则其为国无疑。而杜云“楚邑”，当由《传》言“楚子狩于州来”，谓是其邑耳。如楚子田于孟诸，孟诸岂亦楚邑乎？州来国小，服役于楚，游猎其地，唯其所为耳。《前汉·地理志》：“下蔡，故州来国，在今寿州。”楚之东侵，疆域止于舒、蓼，未尝北至寿、颍。州来之亡，实亡于吴。若平王曰：“州来在吴，犹在楚也”，则言其国已灭，他日己取之为尤易耳，非州来之先已在楚也，若为楚邑，则已失之，何言“犹在”哉？",
        "level": 3
    },
    {
        "书名": "春秋稗疏",
        "年号名": "昭公",
        "序号": "冬有星孛于大辰",
        "章节名": "春秋稗疏·昭公冬有星孛于大辰",
        "text": "《公羊传》曰：“大火为大辰，伐为大辰，伐，参也。北辰亦为大辰。”夫彗体无光，傅日为光，其出也必于黄道为近。北辰在极北至幽之处，不得有孛，则其非北辰明矣。参之名为大辰，他无所考。唯大火为大辰，而刘向言滥于苍龙之体，则是在房、心、尾而光及七宿也。然有疑者，《经》不系月而但言冬，则是尽一冬而恒见矣。自建酉之月至建亥之月，皆冬也。而以《月令》考之，建戌之月日在房，建亥之月日在尾，心方随日以没，大火隐而孛亦不得见。且大火在天汉之西，《传》抑云“西及汉”，唯参于周正之冬夕见东方，而汉在其西，言“及”者，亘东西而远及之谓，则又似刘向之说为不审。参观众说，似以《公羊》“伐为大辰”之说为长。",
        "level": 3
    },
    {
        "书名": "春秋稗疏",
        "年号名": "昭公",
        "序号": "许世子止杀其君买",
        "章节名": "春秋稗疏·昭公许世子止杀其君买",
        "text": "诸家之说，唯陈氏谓止真同商臣、蔡般之大逆。而程子曰：“蔡般、许止疑同，故皆书‘葬’。”斯据《经》以为定论。盖君弑而不书“葬”者，君而见弑，必于己有慝，故既正贼臣之罪，而复以不成丧贬其君，圣人之精义也。若子之于父，则天下无不是之父母，父虽不父，不为贼子分过，故使成丧而书“葬”，原其父所以甚其子也。比事而观，子之弑父不同于臣之弑君，大义昭然矣。楚不书“葬”，则不以王爵与之之例，又一义也。左氏云“饮太子之药卒”，此实录也，是止之以毒弑父也无疑。又云“尽心力以事君，舍药物可也”，乃左氏之臆说耳。若《谷梁》以为“不尝药”，曲为止辨。夫尝药者亦尝其毒否耳，若病所服药，则平人饮之无伤，而姜、桂、芩、连，反其证则杀人，岂平人尝之而病者即可饮乎？即云不尝药，亦必止知有毒故不尝也。传《经》者必欲为赵盾、许止解，使滔天之恶与不知道之臣子同罚，则欲甚盾、止之罪，而宋万、商臣皆可末减矣。以《经》断之，止之毒杀其父，为覆载不容之大逆也无疑。若左氏云“舍药物可也”，尤为不孝之口实。程子言：“父母病，委之庸医之手，是大不孝。”然则为子者但以避药杀之名，视庸医之温凉妄投而疾视其死乎？且仓猝之疾，医不及至，子自知方可以使生，而逡巡避嫌，致令暴殒，其恶不更甚乎？释《经》而为曲说则贼道，故唯程子及陈氏之言为正。",
        "level": 3
    },
    {
        "书名": "春秋稗疏",
        "年号名": "昭公",
        "序号": "盗杀卫侯之兄絷",
        "章节名": "春秋稗疏·昭公盗杀卫侯之兄絷",
        "text": "凡《春秋》所书盗，皆下大夫以降而擅杀人者。三代无草野弄兵寇掠之事，盖列国林立，国必有军，卿行必有旅，无能犯也。自陪臣执国命，始各有徒众，藏兵甲。《春秋》深恶其坏封建颁爵之大法，故自卿而下，名不登于《春秋》，盟会侵伐则称“人”，杀君与大夫则称“盗”，不如后世之史，草窃之寇匹夫而得以名见也。左氏求名不得之说，曲而迂矣。乃胡氏谓齐豹为司寇，例得书名。不知唯天子之司寇为卿，侯国之司寇亦下大夫耳。孔子为鲁司寇，且不得与三桓等，况豹仕于絷而又见夺乎！胡氏据《檀弓》之文，归罪于宗鲁，不知孔子之告琴张，乃君子慎择交游之精义，非《春秋》讨贼之大法。责宗鲁可也，释齐豹之首恶其可乎？齐豹非卿而书“盗”，又何疑焉！又絷，二《传》作辄；出公不应与伯祖父同名，左氏为是。",
        "level": 3
    },
    {
        "书名": "春秋稗疏",
        "年号名": "昭公",
        "序号": "胡",
        "章节名": "春秋稗疏·昭公胡",
        "text": "杜氏失注。《括地志》：“胡城在豫州郾城县界。”其地在陈之东，蔡之北，南近于汝南。《后汉书》：“在汝阴县”。",
        "level": 3
    },
    {
        "书名": "春秋稗疏",
        "年号名": "昭公",
        "序号": "鹆",
        "章节名": "春秋稗疏·昭公鹆",
        "text": "鹆，寒皋也，一名寒号虫，当冬无毛，穴处而呼号达旦，俗谓其鸣曰“得过且过”。其粪，方书谓之五灵脂。其鸟不耐寒，故不逾济。《公羊》传写之误，“”讹作“鹳”。鹳本音贯，注《公羊》者读之为权，因曲为之说，诬已。陆佃不知鸲之异，谓南人剪舌教之作人语者，尤为疏陋。“”音瞿，“鸲”音章句之句。鸲鹆者，鹁鸠也，俗谓之拔哥，巢而不穴，岂足为异哉！",
        "level": 3
    },
    {
        "书名": "春秋稗疏",
        "年号名": "定公",
        "序号": "容城",
        "章节名": "春秋稗疏·定公容城",
        "text": "应劭、郦道元俱以南郡之华容为容城。华容今监利县，在汉南三百里，滨大江而与郢密迩，使许迁于此，郑岂能深入楚地而灭之？许自城父迁析，依楚北境以自固；而召陵之会，改而从晋，故不敢复居于析，背楚而北迁容城，虽无所考，大要在宛、洛之东，汝、蔡之北。故皋鼬之会，许男未归而已迁，亟避楚也。郑以夙怨，就近而灭之。其非华容决矣。",
        "level": 3
    },
    {
        "书名": "春秋稗疏",
        "年号名": "定公",
        "序号": "柏举",
        "章节名": "春秋稗疏·定公柏举",
        "text": "《水经注》：“举水出龟头山，历赤亭下分为二水，注于江，谓之举洲。吴、楚陈于柏举，即此举水。”庾仲容《荆州记》作莒。京相璠曰：“柏举，汉东地，或作洰。”按此，则柏举当在汉川、云梦之间，所谓举水者，疑今之竹筒河也。故《传》曰：“自小别至于大别。”盖汉北也，而京相璠谓之汉东，非是。",
        "level": 3
    },
    {
        "书名": "春秋稗疏",
        "年号名": "定公",
        "序号": "沙",
        "章节名": "春秋稗疏·定公沙",
        "text": "杜氏：“阳平元城县有沙亭。”是沙鹿，非沙也。魏郡，汉自有沙县，今为涉县，乃古沙侯国，正在卫北齐西，而西御晋之孔道。齐、卫相结叛晋，自应在此。",
        "level": 3
    },
    {
        "书名": "春秋稗疏",
        "年号名": "定公",
        "序号": "从祀先公",
        "章节名": "春秋稗疏·定公从祀先公",
        "text": "释《经》者以《经》为主，以《传》为辅；资《传》以证《经》，不可屈《经》而就《传》。《经》言“从祀先公，盗窃宝玉大弓”，相连成文，非二事明甚。盖阳虎从定公以祀，因作乱而掠宝玉大弓以叛。“从”者，阳虎从也，不言“盗从”者，不可加盗于祀先公之上，且当其从祀，尚未为盗也。《中庸》曰：“陈其宗器。”则宝玉大弓以祀而陈，而虎因得窃之。合二句为一事，顺读之，大义自昭然矣。《传》称“禘于僖公”，《经》不言“禘”者，乱从中起，不成禘也。乃三《传》皆以为升闵于僖上，释“从”为“顺”，则当音纵，于文义殊为牵强。或其时有升闵于僖上之事，亦未可知。庐陵李氏谓逆祀为臧文仲所为，非季氏之恶，阳虎欲暴季氏之罪，不宜以此。乃三桓赐族，季氏有费，皆出于僖公，则升僖于闵，自季氏之欲，而文仲迎合之。是诎僖正以抑三桓，此不足以破三《传》之说。特《传》言“禘于僖公”，方且拟僖公于太庙，固未尝不尊崇僖公，而杜氏云“退僖公，惧于僖神”，则曲为之说。要使有此，亦鲁自从公论而厘正，非虎之假公以济奸也。胡氏据冯山之说，谓始祀昭公，尤从千载后悬为臆揣，既不言昭而言“先”，又于“从”字之义无取。《经》所书，重在窃玉弓而不在祀，言“祀”者所以见当祭而难作，为乱之大者。观下重言“得宝玉大弓”，知圣人之于宗器之得失，必详其始末也。",
        "level": 3
    },
    {
        "书名": "春秋稗疏",
        "年号名": "定公",
        "序号": "夹谷",
        "章节名": "春秋稗疏·定公夹谷",
        "text": "《传》曰：“祝其，实夹谷。”汉有祝其县，属东海郡。范晔《书》因载：“祝其，春秋时曰夹谷地”，《注》云：“定十年会齐，孔子相。”晔《书》又云：“祝其有羽山”，则其为今淮安之海州，明矣。其地乃郯、莒之境，非齐、鲁地，不应远涉而会于此。按莱芜、淄川皆有夹谷：在莱芜者，郦道元谓是家桑谷；在淄川者，一曰祝其。则此夹谷为淄川之境，鲁东齐西，正其地矣。《春秋》之祝其非汉之祝其，古今异名，勿容混注也。",
        "level": 3
    },
    {
        "书名": "春秋稗疏",
        "年号名": "定公",
        "序号": "郓龟阴",
        "章节名": "春秋稗疏·定公郓龟阴",
        "text": "此郓，西郓，今郓城也。在汉蛇邱县，与侨如围棘之棘相近，当在汶上县之北。龟山在泰安州；阴，山之北也。三邑皆夹汶之壤。盖齐取郓以居昭公，并取二邑之田。昭公不能有而奔晋，齐遂据之。故六年季孙斯、仲孙何忌帅师围郓不能克；而八年公两侵齐以争之，至是乃归于鲁。",
        "level": 3
    },
    {
        "书名": "春秋稗疏",
        "年号名": "定公",
        "序号": "垂葭",
        "章节名": "春秋稗疏·定公垂葭",
        "text": "《传》云：“垂葭实郹氏。”而杜云：“高平巨野县西南有郹亭。”甚哉，杜之徒务博记而不揆之事理也！《传》云：“使师伐晋，将济河。”邴意兹决策，遂济水而伐河内，齐、卫之君皆在焉。杜曾不思钜野之去河内相去几许，而云在钜野邪？钜野，鲁地也。卫欲伐晋而东驰，狂者不尔也。按：郹音古阒反，实与湨通；以水言则从水，以地言则从邑，一也。湨水出济源，至温县入河，实河内地。晋师不出，未与交兵，故曰“次”；已逼晋境，故邴意兹曰：“数日而及绛。”钜野之说，舛谬较著。《后汉书·注》引杜说为信然，相承淆讹，弊流后学，弗能止也。",
        "level": 3
    },
    {
        "书名": "春秋稗疏",
        "年号名": "定公",
        "序号": "脤",
        "章节名": "春秋稗疏·定公脤",
        "text": "杜《解》：“祭社之肉，盛以脤器。”按：古无脤字。从辰从肉者，古唇字也。若云以蜃饰器，字当作蜃，大蛤也。盖似今之螺钿。祭祀之器，未闻以蜃饰之；即令有之，亦不当舍肉而言器，舍器而言其饰。按《祭礼》有脀，郑司农曰：“脀，俎实也。《礼》所云先生之脀，折胁一肤一是也。”孔氏音之承反，徐铉音署陵反。",
        "level": 3
    },
    {
        "书名": "春秋稗疏",
        "年号名": "定公",
        "序号": "定姒",
        "章节名": "春秋稗疏·定公定姒",
        "text": "定非谥也。盖季孙薄于君母，哀公或非定姒所出。《传》谓不赴不祔，则亦不谥。从定公而称定姒，若曰定公之姒氏耳。若以为谥，则襄公之母姒氏已谥定矣，兹复谥定姒，与皇祖姑同宗庙之中，何以别乎？",
        "level": 3
    },
    {
        "书名": "春秋稗疏",
        "年号名": "哀公",
        "序号": "句绎",
        "章节名": "春秋稗疏·哀公句绎",
        "text": "杜云：“邾地。”按：后小邾射以句绎来奔，小邾人安得以邾地附鲁？杜于彼无以自解，但云：“句绎，地名。”辞之穷也。绎一作峄。绎，今之峄县，孟子所生，而史云孟子驺人。刘荟《驺山记》云：“邾城北有绎山。”宣十年，鲁伐邾，取之。后邾复取之。《经》不书者，失地不书也。此则邾之邑也。若句绎，则小邾地，非绎也。《汉书》东海下邳县《注》云：“峄山在西。”《后汉书》谓之葛峄山，云本峄阳山，《注》云：“山出名桐。”《书》所谓“峄阳孤桐”是也。“句”“葛”音相近，句绎盖即葛峄。下邳，今淮安邳州。小邾在邾南，葛峄亦在峄山之南，明此为小邾地。杜《解》非是。",
        "level": 3
    },
    {
        "书名": "春秋稗疏",
        "年号名": "哀公",
        "序号": "用田赋",
        "章节名": "春秋稗疏·哀公用田赋",
        "text": "田赋之说，诸家各异，要当以《经》文为正。《国语》所载孔子之言，“田出禾刍米不过是”，正与经合。“用田”者，言不用户口也；“赋”者，赋之为兵也。《传》曰：“悉索敝赋。”孔子曰：“可使治其赋。”皆谓兵也。杜氏以为赋其马牛，何氏以为敛取其财物，自不如陈君举益兵之说为当。盖兵车之马牛，自官所畜牧，非取之民，于《周礼》可考其大略。《武成》言“放牛于桃林，归马于华山”，不言远之民间。卫文公季年三百乘，乃有牝三千。《鲁颂》侈言在垌之马自足给兵车之用。公家所养，不待求于民也。至谓一成之田出长毂一乘，尤为不典。兵车制极精好，非民间所能为。《考工记·车人》、《轮人》之法，极详极慎，非国工不能，自司空之属官司典造，使责之朴吝之农民，则折辕毁轮，为敌擒耳。其言商贾出之者，亦非。商贾集于津要之地，假令方百里之国，地僻非货贿所通，区区一二贩夫而供能一国之兵车牛马乎？或商贾之税入于泉府者，储以资修治之需，非全倚之以求盈也。杜氏又谓家财之外又征其田，则是加赋，而不可谓之用田。用田者，言舍其所宜用之夫家，而用其所不宜用也。今世有所谓随粮带丁之乱政，与此略同，特其所赋者使为兵，尤加虐耳。周制虽寓兵于农，然当定彻法之初，略用井里为夫家之率，虽云百亩而一夫，乃有上地中地下地之别，则抑或三百亩而一夫，且无职事者其夫家之赋自若。迨其后遵用一定之户籍，时有登耗，皆以丁口之众寡为准，大约不出于定额之上下。盖田止供粟，而人以赋兵。至于春秋之世，莱田渐垦成熟，且有山麓水涘新辟之壤，田溢于夫家之旧额者多矣。宣公税亩，已无不税之田，而兵制未改。成公作邱甲，兵渐增，而犹据画井之邱甸，旧籍之夫家以为率。至于此，则用田亩起赋，不问人之众寡，但有田若干亩而即赋一兵。其赋之多少虽无可考，要之尽废夫家之籍，唯田是役，商贾游民坐食而无征戍之苦。唯然，民固以田为大害，必且弃先畴为游惰，以祈免乎锋镝。此苟简之政，厉农之尤酷者，而乱国邪臣藉口以为无游移无规避之良法者也。故曰“用田赋”，置夫家于不用之谓也。然则所谓“甸地方八里，旁加一里为成，出长毂一乘、步卒七十二人”者，以甸成定兵制而不论夫家，且兵赋之数如此其繁重，盖好战乐杀之士为此说，而托为《司马法》以殃民，非周先王之制为然也。三代兵制无可考，以鲁言之，方五百里为田二十五万井，而《诗》曰“公徒三万。”大国三军，其数止于三万七千五百。要皆以户口之版籍，酌用其丁壮，而必不以田为率明矣。汉以下儒者释《经》，多承战国之邪说，诬为先王之典。若周制，则孟子时已去其籍，又经秦火之后，尤无足征。惟据《经》文以求本义，尚不致以辩言乱政毒天下。",
        "level": 3
    },
    {
        "书名": "春秋稗疏",
        "年号名": "哀公",
        "序号": "郧",
        "章节名": "春秋稗疏·哀公郧",
        "text": "杜注云：“郧，发阳也。广陵海陵县东南有发由亭。”以郧为发阳，以发阳为发由，辗转求合，何其牵强而失真也！且鲁之会吴，卫、宋皆与，因延吴而晋之中国。海陵，今扬州之通州海门县地，僻在江海之隅，方春秋时为轮蹄之所不至，必非会盟之所。京相璠曰：“琅邪姑幕县南四十里有员亭。”姑幕今莒州，乃吴、鲁所由通之径。员本音运，加“邑”亦同。《公羊》作“运”，以音相似而讹耳。自当以姑幕之员为是。",
        "level": 3
    },
    {
        "书名": "春秋稗疏",
        "年号名": "哀公",
        "序号": "黄池",
        "章节名": "春秋稗疏·哀公黄池",
        "text": "黄池，黄水也。水出小黄之黄沟，经外黄至沛入泗。黄水所自出谓之黄沟，一曰黄池，在今杞县之西，大河之南。故《国语》曰：“吴王夫差起师，将北会黄池，掘沟于商、鲁之间，北属之沂，西属之沛。”盖自沛溯黄水而上也。云“商、鲁之间”者，商，宋也。黄水经外黄，今考城县，宋地也。以地考，吴子但溯沛、黄二水，未尝济河而北。杞县在河之南，与考城相近，黄池在此必矣。杜云：“封邱县南有黄亭，近济水”，则在大河之北，失之。",
        "level": 3
    },
    {
        "书名": "春秋稗疏",
        "年号名": "哀公",
        "序号": "黄池",
        "章节名": "春秋稗疏·哀公黄池",
        "text": "《春秋稗疏》卷下终",
        "level": 3
    },
    {
        "书名": "春秋稗疏",
        "年号名": "哀公",
        "序号": "黄池",
        "章节名": "春秋稗疏·哀公黄池",
        "text": "《春秋稗疏》全书终",
        "level": 3
    },
    {
        "书名": "春秋世论序",
        "年号名": "",
        "序号": "",
        "章节名": "春秋世论序·",
        "text": "即春秋之世，沿夏、商，循西周，极七国，放秦、汉。源流所自，合离之势，盛衰之迹，本王道之通塞，堙邪说之利害，旁引兵略，画地形，订国是，粗陈其得失，具矣。",
        "level": 3
    },
    {
        "书名": "春秋世论序",
        "年号名": "",
        "序号": "",
        "章节名": "春秋世论序·",
        "text": "问者曰：“董生有言，‘天不变，道亦不变’。谓道之不变，是也；谓世之不变，不得也。以世言道，世变，道不得垫。率子之所论，以治秦、汉以降之天下，可乎？”",
        "level": 3
    },
    {
        "书名": "春秋世论序",
        "年号名": "",
        "序号": "",
        "章节名": "春秋世论序·",
        "text": "答曰：“奚为其不可也！后世之变，纷纭诡谲，莫循其故，以要言之，废封建，置郡县，其大端已。汉之七国，晋之八王，非齐、郑、宋、鲁也。曹、袁之争，马、刘、萧、陈之夺，魏博、平卢、淮西、泽潞、淄青之据，非桓、文、襄、穆也。刘、石、慕容、苻、姚、赫连、拓跋、耶律、完颜之僭，非荆、吴、徐、越也。天子以一人守天下，盗贼以猝起争天子，推其所以殊治，封建之废尽之矣。郡县变，天下之势接迹而变，以古治今，议者之所也。",
        "level": 3
    },
    {
        "书名": "春秋世论序",
        "年号名": "",
        "序号": "",
        "章节名": "春秋世论序·",
        "text": "“虽然，一王之臣有合离焉，一姓之主有盛衰焉。王道之塞，得其意者通之也；邪说之害，弃其利者远之也；兵略之诡，从其正者常之也。地无异形，国无两是。故曰不知《春秋》之义者，守经事而不知宜，遭变事而不知权。知其义，酌其理，纲之以天道，即之以人心，揣其所以失，达其所以异，正之以人禽之辨，防之以君臣之制，策之以补救之宜。世论者，非直一世之论也。治不一君均乎治，乱不一族均乎乱。莅广土、抚众民而不缺；匹夫行于家，幽人潜于野，知进退、审存亡而不溢。观诸天下，揆诸心，即今日以印合乎春秋之世而不疑。《诗》曰：‘鱼在于渚，或潜在渊。’谓其流行而一致也。”",
        "level": 3
    },
    {
        "书名": "春秋世论序",
        "年号名": "",
        "序号": "",
        "章节名": "春秋世论序·",
        "text": "著雍涒滩之岁相月望日壬子湘西草堂王夫之序。",
        "level": 3
    },
    {
        "书名": "春秋世论",
        "年号名": "隐公五论",
        "序号": "一",
        "章节名": "春秋世论·隐公五论一",
        "text": "王道衰而《春秋》作。《春秋》者，以续王道之绝也。天子不能有王者之德，而王者之道存，则天下犹足以王。穆昭以降，周德衰矣。德衰于一人，道未圮于天下，周病矣，王未病也，故周不再昌而无损于王。夏、商之季，固犹是矣。古帝王之经纶以千余岁，文、武、周公之集成以百年，明明在上，赫赫在下，有以持之也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "一",
        "章节名": "春秋世论·隐公五论一",
        "text": "德弃天下，天下不亲；道持天下，天下不崩。不亲者，一姓之泽竭也；不崩者，古今之势立也。有圣人者起，因而治之，犹手授之矣。盗贼不得而窥，夷狄不得而躏，则何弗如其手授之！晋盗贼、延夷狄而置之天位者，则封建之废也。此圣人之所甚慭也。封建之废，废于诸侯之横，极则必返之势也。诸侯之横，横于王权之不立；王权之不立，以喜怒任匪德，加诸侯而丧其道也。凡此者，皆周桓王为之也。平王之不恤其亲，不抚其民，德之衰也，夷厉以降之所均也。桓王之任私贪贿，用匪德以解先王之纽，道之圮也，三代末世之所未有也。故平王足以亡周，而桓乃以坏乱五帝、三王封建之天下，是以《春秋》托始焉。",
        "level": 3
    },
    {
        "书名": "春秋世论",
        "年号名": "隐公五论",
        "序号": "一",
        "章节名": "春秋世论·隐公五论一",
        "text": "周之东迁，晋、郑焉依。近于天子者，天下之所视也。尊视之同尊，亲视之同亲，怨视之同怨，侮视之同侮。郑伯不能为政，而夺以与虢公，乃郑伯敢于怒，而天子且抚之如骄子。翼侯为曲沃所逐，不能拯其乱，而立其子以求解于曲沃。晋、郑之睨王而土梗之，宜矣。夫既土梗之，则不复知有桓，不知有桓而叛桓，而蔑周，不知有桓而举天下诸侯之等杀灭裂以亡余。祝聃之矢集于王躬，而人维裂矣，侯伯而盗贼矣；曲沃之历改用夏正，而天维裂矣，中国而夷狄矣。夫既侯伯而可盗贼，则有力者之耰锄棘矜以起，何弗窃也！夫既中国而不奉正朔以自君其国，则夷狄而入中国，何弗可为主也！呜呼！圣人以万国奠天子，而以天子荣万国，万国之得立，天子纲之也。正朔可改而天唯人造，王可射而人唯力竞，则王不能居万国之上，而万国亦无以自居。至于六国强秦，而封建不能不裂矣，汉氏虽欲复之而固不能矣。复之不能，而盗贼窥天，夷狄攘正，吾不知天下之所终，哀哉！",
        "level": 3
    },
    {
        "书名": "春秋世论",
        "年号名": "隐公五论",
        "序号": "一",
        "章节名": "春秋世论·隐公五论一",
        "text": "桓王之为君，晋、郑之为臣，祸延于数千年而弗息也。故赤眉、黄巾之毒，刘、石、金、元之祸，自周以前天下之所未有，而皆于是乎成之。桓王之不王，王道之永丧，恶百于桀、纣，而害甚于洪水。前桓王立之三年而《春秋》作，其忧深矣。其义明，而其祸不可救，则何以言乎续也？盗贼夷狄迭主中国，而人犹知其非，以往来绝续，系人纪于不亡也，是则圣人之所续也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "二",
        "章节名": "春秋世论·隐公五论二",
        "text": "君子相喻以性，小人相安以习。圣人知其然而莫之能违，故齐一天下以其所自然，而天下安之。贵者习于贵，贱者习于贱，向者习于向，背者习于背。如腓之从股，睑之卫目，莫喻其故而卒不舍。呜呼！谁破其习，使数舍其旧而不惊，则《春秋》之始是也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "二",
        "章节名": "春秋世论·隐公五论二",
        "text": "宋公不王，而郑以为名伐之，犹习所向也；郑射王，而背者亦不惊矣。翼侯之奔，哀侯之立，犹习所贵也；锡曲沃命，而贱者亦不惊矣。夫法固有所困，思固有所殚，郑即服上刑，而亦与杀人者死均也。锡曲沃命，而恩殚矣。曲沃固曰王不授我，而岂曰无衣七也。于是天下乃幡然于习贵、习贱、习向、习背者之徒为尔，而疑圣人之愚己矣。人弃其习，而贱何弗可贵，向何弗可背？贱何弗可贵，而贵亦何弗可贱？秦之薙王侯如草芥，而刘聪且使晋帝行酒，不惊也。向何弗可背，而背亦何弗可向？朝耦耕，夕北面，而源休戴泚以一朝，冯道终身而五主，不惊也。夫圣人欲保天下之习，而后世亟乱其性，始于小人，终于君子。悲夫！吾不知其所归也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "三",
        "章节名": "春秋世论·隐公五论三",
        "text": "王者不治夷狄，谓夫非所治者也。代之北，粤之南，海之东，碛之西，非所治也。故汉之涉幕北，隋之越海东，敝己以求强于外，与王道舛而速祸。非所治而治之则自敝，所治而不治则自溃。",
        "level": 3
    },
    {
        "书名": "春秋世论",
        "年号名": "隐公五论",
        "序号": "三",
        "章节名": "春秋世论·隐公五论三",
        "text": "春秋之时，允吾、己姓、陆浑、甲、潞之戎狄，既已授索，而列于明堂之末位，如之何其可弗治？弗与治之，则悍而自雄；不以其治治之，则假之利器以相向。《春秋》之讥会戎，非讥其不外戎，讥其假之会也。始假之礼，继假之兵，而利器在彼矣。秦、晋假狄兵以相伐，鲁假戎会以使抗，是君子之所忧也。以兽心之族，居吾之宇下，羁縻而与吾之职贡，有天下者之所尤戒。何也？以非所治而又弗容已于治，欲治之而又莫从治也。故春秋之戎狄，不能大有所伤于中国，而圣人惕然深忧之。千岁之下，祸所从生，终在于此，则岂不谅哉！成乎不可外之势，外之不可，终不可以治治之；内之不安，则患伏而发不可解矣。藉其可以外而置之不治，苟非汉武、隋炀之贪，闭关而摈之，夫岂难哉！圣人之惧，惧其不能外者也。不能外，将内之乎？而抑不能内也。不能内，则一旦外之乎？而又成乎不可解。故树戎狄于东徐、上党、伊、洛之间，俾与乎明堂之末位，商末之乱政也，周公革之未讫，仲尼忧之无已。百世而下，有天下者弗知惩焉，然且予之阶爵而假之礼，辄为征调而假之兵，逆萌一旦，害成百年，然后知圣人之忧非已甚也，知几焉尔。故曰：“知几其神乎！”",
        "level": 3
    },
    {
        "书名": "春秋世论",
        "年号名": "隐公五论",
        "序号": "四",
        "章节名": "春秋世论·隐公五论四",
        "text": "孟子曰：“其事则齐桓、晋文。”故二霸者，《春秋》之终始。宋不成乎霸者也。楚之霸，《春秋》之所弗霸，秦霸西戎，未及于中国也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "四",
        "章节名": "春秋世论·隐公五论四",
        "text": "齐晋之霸也，东迁以后，战国以前，中国之势归焉，而始终于郑。齐之僖、襄，桓之始基也。晋之平、昭，文之余绪也。郑始合于齐，而山东之势趋于齐，裂王而开霸者，郑为之。郑一贰于晋，而汉北之诸侯并于楚，裂霸而开战国者，亦郑为之。石门盟而齐日强，郑偕楚以灭许而晋日微。夫郑以其诈力挟可重之势以重人，而天下受其合离，王子友之余智也，亦地为之也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "四",
        "章节名": "春秋世论·隐公五论四",
        "text": "春秋之势悬于郑，战国之势悬于韩。韩得郑之故地，扼周吭以为天下制，而莫能自重，只以重人，与郑合辙。故地不可凭，智不可鬻，凭地者为天下奔走，鬻智者为天下媒孽。郑、韩居要而先亡，秦处西戎、汉居南郑而卒帝，咸有以夫。",
        "level": 3
    },
    {
        "书名": "春秋世论",
        "年号名": "隐公五论",
        "序号": "五",
        "章节名": "春秋世论·隐公五论五",
        "text": "语曰：“无过乱门。”乱门者，乱之所翕辟，则郑是也。王子友者，宣王之母弟，幽王之叔父也。幽王之难，始怀二心以远其宗国，寄帑于东，而视西周之亡。旋并所托之国而席之为安，前莘后河而食虢郐，自为谓持天下之要，而操其俯仰矣。乃操天下之俯仰，则天下俯而亦与之俯，天下仰而亦与之仰，此必然之势也。故亦终其国以为人重轻，而莫之自重。且其观望之智，世相授以为藏身之术；数离之智，亦世相授以为叛合之趋。周之东迁，依之未久，而首合于东诸侯以破坏灵宠者，则郑也。",
        "level": 3
    },
    {
        "书名": "春秋世论",
        "年号名": "隐公五论",
        "序号": "五",
        "章节名": "春秋世论·隐公五论五",
        "text": "夫天下之合离与其治乱也，则固有几矣。几不可昧，昧之者逆；几不可觉，觉之者狂。昧而不逆，愚忠者也，志士仁人之所蹈也；觉而不狂，已乱者也，大人君子之所造也。夫郑则恶足语此哉！觉几之离，因而离之；觉几之合，因而合之。宗国可弗恤，寻盟可弗顾；仇雠可以亲，匿怨可以友。终春秋之世，日左顾右盼，以相天下之俯仰而合离。智益索，力益竭，乃辱人贱行在其君，辛苦垫隘在其民，乱其室以乱天下，而成乎乱门以终矣。悲夫！",
        "level": 3
    },
    {
        "书名": "春秋世论",
        "年号名": "隐公五论",
        "序号": "五",
        "章节名": "春秋世论·隐公五论五",
        "text": "故齐之若无有周而自为雄长也，有心而不能必也。郑成之，然后成矣。彼且王室懿亲，而瓦解以去，则王室之寡助显矣。郑用齐以亢周，齐即用郑以徕天下。奔走于鲁、宋、陈、卫以争合离者郑，而安坐以受天下之归者齐。凡夫小人之智，挟外援，恃内宠，驱天下以合于强藩妇寺，而自鸣其豫，曾不自知其惫，而权终倒授于人，则其狡者适以愚而已矣。此吕布之以自亡，而崔胤之以亡唐者也。王子友以此为家法，寤生奉此为薪传。其后于晋于楚，一合一离，虽贤如子产，而不能自拔于其习。其流逮下，师师相染，邓析祖其诈以为万世之讼魁，韩人居其地而司纵横之启闭。王子友之毒，于是乎滔天矣。故愚者之祸在逆，智者之祸在狂；愚而不逆者有矣，智而不狂者千百不得一也。如王子友之智，诚不如其无知也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "一",
        "章节名": "春秋世论·桓公十论一",
        "text": "春秋之始，郑初为周腹心之蛊，以树齐而息王迹，所不能得者，宋、鲁耳。齐、郑胁之贾之，而犹傲立焉。轨弑隐而鲁不能亢矣，冯弑殇而宋不能亢矣。郑定鲁，则鲁之制在郑；齐定宋，则宋之制在齐。是以虽战于郎而鲁不支，载战于宋而宋愈屈。宋、鲁之为齐郑役，齐、郑不能驱，而宋、鲁自驱。河决鱼烂，其溃自内也。故何进无城南之祸，则袁、曹不能夺汉；八王无荡阴之变，则聪、勒不能剥晋；高、许无淮北之讧，则维扬不沦；黄、左无上流之争，则白门不陷；孙、李无武、攸之激，则滇、黔不亡。寇有幸而非幸，己有以亡而后或亡之。《诗》曰：“天实为之，谓之何哉！”悲宜臼、伯服之内裂，而犬戎得收其际也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "二",
        "章节名": "春秋世论·桓公十论二",
        "text": "东诸侯之势走齐，南诸侯之势走楚，而周无以制其命。五伯之事兴，战国之势成，胥于桓王之世矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "二",
        "章节名": "春秋世论·桓公十论二",
        "text": "西诸侯之入于秦，南诸侯之入于楚，北诸侯之入于晋，周之所与依者，东诸侯而已。齐早有贰心，而郑为奸首；鲁，懿亲也，邻于齐而弱于齐；宋，上公也，邻于郑而与郑不相下。鲁之所结，卫、陈、蔡之所依，胥宋也。会于稷而宋为郑使，齐乃主会以置执政于宋而操其命；会于北杏而宋为陈使，齐乃自霸以左右宋而唯所欲为。故二会者，东诸侯走齐之大司也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "二",
        "章节名": "春秋世论·桓公十论二",
        "text": "由是言之，则春秋之始，宋亦重矣。宋所趋，卫、陈、蔡不得不趋；四国所趋，鲁不得不趋。鲁东扼于齐，而西无宋、卫之援，南无陈、蔡之助，不趋齐而孤立不堪矣。督弑殇，而冯以同逆得国，万弑闵，而御说以非次得立，齐两成之，宋所以驱东诸侯而成齐之势。桓王无问焉。“我瞻四方，蹙蹙靡所骋！”伤于郑而仰息于齐，欲不然，得乎？",
        "level": 3
    },
    {
        "书名": "春秋世论",
        "年号名": "桓公十论",
        "序号": "三",
        "章节名": "春秋世论·桓公十论三",
        "text": "三代以放伐得天下，而犹有揖让之余心焉，则尊三恪而授之权是已。《诗》曰：“既有淫威，降福孔夷”，威淫福夷，系天下者。恶乎不重也！故流及东迁，周命已替，而宋犹为天下重。合天下于齐者，宋也；合天下于晋者，宋也；合天下于楚者，宋也。齐不得稷之会，不能得鲁、卫、陈、蔡；不得北杏之会，不能得霸。晋不得宋之舍楚而即己，不能收城濮之功。楚不得向戌以主弭兵之约，不能致东诸侯而兼陈、蔡。故宋者，先王所假借，以维系天下者也。听齐、郑之邪说，假之兵端，以责其不王之罪，而弑君则未之问，此桓王之所以为桓也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "楚自蚡冒以来，讨国人而聚练之，未尝一日忘天下也，其壤亦辟，而料民亦强矣。乃积之数百年，进不能逐东周已失之鹿，而退为秦所劫持以底于亡，则始谋不臧，自熊通而已失也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "天下有不可争者二：势之所互持也，名之所共禁也，皆不可争者也。势之所互持，理之顺逆存焉；名之所共禁，义之顺逆存焉。故取天下者，常俟势之所持于其散，而避名之所禁。熊通之强也，亦既围鄾败郧，盟贰轸，伐绞罗，以凭陵于汉上。乃自汉而北，其西则夔、庸、巴、蜀之境也，其东则邓、蔡、陈、许之境也。周之既东，西京已沦于嬴氏，胥天下所为立国者，此豫、兖之土耳。周室托焉，大名之所系也，齐、晋、宋、鲁之户牖属焉，大势之所趋也。藉令熊通知名之不可犯，势之不可撄，罢东图而并力西向，沿汉溯江，因夔入巴，收汉中，据斜骆，席天府之余，有、傁之众，以拊秦人之背，而问西周之故土，天下固弗之禁也。秦又以孤立而不能相亢，不百年而天下之势已牢折于楚矣。乃熊通弗之知也，西圉之不图，而北逾冥厄，以寻兵于申、息、邓、蔡争天下之所必争，而多得怨恶于宗周之肺腑。故郑始南与蔡、邓同忧，而终不容不与齐、晋相保，故一折于齐，再折于晋，宋、郑滨于亡，而终以死捍之。逮熊之中叶，灭夔以辟西境，盖已陆逾巫山，水陵三峡，入巴、蜀之阻而扼其吭矣。然而终不能得意于两川者，则以中国之怨恶已深，齐、晋、宋、郑蹑其尾而履之，势不容舍东而专西也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "庄之强也，灭陈而不能有，入郑而不敢留，灭萧而只为宋利，势持之也。向令县陈疆郑，抚萧临宋，而中州冠带之国，必与死争一日之存亡矣。抑不审而向陆浑以窥三川，而孱周之大夫，得以片语折之三军之上，名禁之也。向令因陆浑，迫宗周，取九鼎，而匹夫庶士，且得揭竿以驱之矣。故犯非其所敌者，虽胜而败踵之，虽强而弱且制之。",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "楚唯结衅于齐、晋者深，而祸成于吴者遂大。祸成于吴，不能蠲忿以收吴，始假手向戌之偷心以释仇于晋，其亦晚矣。晋阳与讲弭兵之好，而阴用吴以食其腹心也。晋之初起，秦方唯晋是忧，故南讲以纾祸于楚。楚不之察，视秦之姑不我仇，而利赖之以图晋。逮夫吴祸已成，国不自保，复开商、洛，下秦兵，使午贯楚土而与吴争。其后夷陵之烧，鄢郢之残，胥此径也。则与宋之延元于襄西以破金，俾熟经肯綮而旋以袭宋，其愚一也。祸成于吴而楚败，险弃于秦而楚亡矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "蜀者，秦、楚之要领也。楚得蜀以临秦、陇，则秦患腹心；秦得蜀以制上游，则楚之命已悬于秦之刀俎。曾不早计，而犯非所犯，蔑未改之周命，贾怨于中原，以挑祸于勾吴。乃俾司马错起于百年之后，徐收蜀，以乘巫峡顺流之便，一徙陈，再徙吴，而岂复有楚哉！",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "汉之东夷项也，不揆以乍入彭城，而父执，身几不免，妻子为俘矣。急收齐、赵，缓图三楚，而后夷项之势成。高皇之北驱元也，置扩廓之锋而弗之撄，东取三吴，南收江、汉，徐卷山东，终不以一矢加于汴宋，而后驱元之势利。夫无大名之禁者，犹且有旁挠而无正取，况荆蛮之陵中邦，下国之干天子也乎！",
        "level": 3
    },
    {
        "书名": "春秋世论",
        "年号名": "桓公十论",
        "序号": "四",
        "章节名": "春秋世论·桓公十论四",
        "text": "周失大宝于秦，而楚不能争。秦睨天子之大宝，而楚为之犯难，终始乎愚以成秦之狡，则唯东启申、息而西失巴、汉也。邓之会，中国之始忧，亦楚之始祸也。始祸于人，以自为祸始。语云“勿为乱首”，此之谓也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "五",
        "章节名": "春秋世论·桓公十论五",
        "text": "由南收北者，东西出必胜，中出必败；以南捍北者，合东西者全，离东西者不支。委蜀于敌者必亡。汉昭烈不审乎此，寄怨于吴，以自熠于夷陵，与楚之启东祸而西敝于秦，一矣。诸葛惩之，以并力于陇、汉，然而不足支者，夷陵之熠，蜀锐以尽故也。然且支之数十年，而吴亦恃以安。魏不能平蜀，则孙皓不可亡；周不灭蜀，则江陵不可破；刘整不降元，则宋不沦亡于海；张献忠不躏蜀，则金陵虽陷，而一如建炎之不可亡。因益以知楚不乘灭夔之势以入蜀，而乘灭邓之势以争郑，失之早矣，终楚而不复振矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "五",
        "章节名": "春秋世论·桓公十论五",
        "text": "桓温不乘灭李势之势以出三秦，而劳师于枋头；梁武不戒宇文之方兴，而因侯景以争河南；韩侂胄不辑吴曦之乱而用兵唐、邓，一也。关羽之于襄樊，岳飞之于河汴，虽微陆逊之旁挠，秦桧之中掣，亦且授首于魏、金矣，子玉之所以死于城濮，子反之所以死于鄢陵也。故唐、邓、许、颍者，常山蛇之腰，不可击也，首尾之所必趋也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "五",
        "章节名": "春秋世论·桓公十论五",
        "text": "蜀者，南方之所以固也，建瓴以息檐下之火也。若夫公孙述、李特、孟知祥、王建、明玉珍之不能久存也，有首无身之势也，东西离之不支也。秦所灭者六国，所代者周，而终始足与为敌者，楚而已。楚启申、息之北门，秦祸缓而待其敝，胡不得焉？故秦之并天下，非其德也，非其力也，诸侯之相驱而授之也久矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "六",
        "章节名": "春秋世论·桓公十论六",
        "text": "邓，郑之蔽也；申，蔡之捍也。邓抑申之翼也。蔡、郑培邓以固申，而楚未能逾冥厄以窥中国。蔡桓之贤，郑庄之力，犹足以保邓，而申亦蒙其保，则二国莫之保而自保矣。郑庄死而国裂，蔡桓卒而献舞以不仁无礼，亏申、息以媚楚，楚无忌以向蔡、郑，而邓之会所谋者圮矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "六",
        "章节名": "春秋世论·桓公十论六",
        "text": "蛮荆之陵中夏，中夏召之也。向令齐桓、晋文早起于数十年之前，其免于此乎？然使楚祸不炽，则齐、晋抑无所资以见功，而成乎霸。霸之兴，楚激之也；楚之祸，蔡、郑成之也。《春秋》详录突、忽之事，以悯郑之衰，贱献舞之败，同于亡国之辞，以是为东周之大故焉矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "七",
        "章节名": "春秋世论·桓公十论七",
        "text": "春秋十有二公，以嫡冢立者寡矣，见于策者，子同而已。吕朴卿谓文、成、襄皆嫡出，襄母定姒非嫡也。文、成皆无考，或实妾母所生，未追尊，故不见于《经》尔。然则有土之君，耽于嬖妾，而夫人之不见答可知矣。呜呼！母爱者子抱，庶孽争而篡弑兴，乱所由炽与？妻有定尊，而妾无固宠，宠弛爱移，则长幼不足以为序，而唯母是凭。人挟可立之势以为招，无赖之奸，因以窥宫壶之厚薄而树之援。虽欲靖之，其将能乎？",
        "level": 3
    },
    {
        "书名": "春秋世论",
        "年号名": "桓公十论",
        "序号": "七",
        "章节名": "春秋世论·桓公十论七",
        "text": "且崇者色也，替者德也。色不胜德而色为妖，故春秋之君无有能永其天年者也。庄、僖、襄、昭之享国较长矣。庄生以乙亥，而薨以己未，四十五年而已。襄生以丙戌，而薨以己未，三十四年而已。昭生以辛丑，而薨以辛卯，五十一年而已。僖差长于闵，而子般之弟也，以序考年，逮其薨也，固犹在四十五十之间也。命之不延，国之不固，遗嗣子于襁褓，以危社稷，不亦哀乎！般之生也，在哀姜未入之先也。襄之生昭也，年方十有六也。生长富贵，气未盛而欲已昌，君父不能戢之，妇寺从而导之，以溺所爱而自为摧折，百里之侯犹若是也，而况富有天下者乎！",
        "level": 3
    },
    {
        "书名": "春秋世论",
        "年号名": "桓公十论",
        "序号": "七",
        "章节名": "春秋世论·桓公十论七",
        "text": "三代之季，世教衰，先于贵者。汉、唐以降，典礼大亡，国无寿主，其流及下，天下亦无寿民。天地之大德几乎息矣。女戎早，祸败长。《坤》之初六履霜，不以其时，驯至于上，其血玄黄，而天地毁，可弗惧哉！",
        "level": 3
    },
    {
        "书名": "春秋世论",
        "年号名": "桓公十论",
        "序号": "八",
        "章节名": "春秋世论·桓公十论八",
        "text": "周建伯禽于鲁，假之天子之礼，以尹东诸侯，威福亦重矣。故垂及东迁，而鲁之声灵犹足以争齐、宋之衡而有余。桓公在位十八年，执玉而见者九国。东海之滨，方城之外，蔑不宾也。齐乐得之为婚姻，宋、郑争与之为合离，虽其取国逆理，内怀惭惴，乃天下固莫敢凌焉。先君之泽长矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "八",
        "章节名": "春秋世论·桓公十论八",
        "text": "鲁于是时，得自强之主，秉礼而修戎好之纪，亲周室以正诸侯，其视齐、晋之主夏盟，犹桔槔之视抱瓮也。而桓公躬亲抱慝，苟且图安，早幸宋冯之与同病，受其饵以成其乱。由是而所以为邦交者，率颠倒来去于一喜一怒之间，如妇人之好恶，无有恒也。俄而与齐亲，俄而与齐战。俄而若向卫而又背之，俄而若背卫而又向之。乍为宋取，则频月奔走，以纳宋于怀，乍为郑邀，则一旦寒言，以推宋于刃；迨所必欲成者篡郑之突，则又仰呼吸于宋而不羞其反。晨夕观望，如弱草之依风而莫有劲，鲁于是寄命于他人，而自丧其淫威矣。威之既丧，则为之而不成，求之而无与听。故其所始终十八年之间，欲托义问以修方伯之事者，唯救纪之一事而已。乃与结王姻，而不能固请之王，以争之于齐；助之战，而所与偕者，唯狙诈不常之郑。屈己以求乎燕、宋，而燕、宋顾为齐用。计穷力诎，则唯率纪以请盟，而纪之存亡唯齐操矣。盟齐于黄，而纪无望于鲁，纪亡不救，而天下胥无望于鲁。失纪以失天下，鲁之衰，遂终春秋而不振。",
        "level": 3
    },
    {
        "书名": "春秋世论",
        "年号名": "桓公十论",
        "序号": "八",
        "章节名": "春秋世论·桓公十论八",
        "text": "呜呼！桓以逆窃国，而天下景从，先公之望也。庄以正得国，而廷无侯氏之迹，桓丧之也。寓国命于齐、晋以成其霸，而晚且托命于吴、楚矣。邾、莒之不竞，而君见辱，相见执矣。故鲁之衰，《春秋》之所悼也；桓之衰鲁，《春秋》之所恶也。周有桓而天下无王，鲁有桓而宗周无霸。之二桓者，同归王咎，咎在无恒。《易》曰：“不恒其德，或承之羞。”有致羞之道，不患天下之无承之者也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "九",
        "章节名": "春秋世论·桓公十论九",
        "text": "诸侯贿而春秋始，大夫贿而春秋终。诸侯贿而天下无王，桓王始之也。大夫贿而天下无霸，晋昭成之也。齐桓起，诸侯不得以贿相援立；晋霸之未衰，大夫不得以贿交诸侯。既无王又不得霸，利人乘之为利，故鲁贿郑，宋贿鲁，郑贿宋，或移其土田，或迁其重器，乃至责而不偿，则奉之为词以相伐。当桓王之余，微桓、文，封建废矣。故逮乎范鞅、梁邱据之私鲁，荀寅之求蔡，范鞅之责宋，而天下复裂。呜呼！贿之败人，天下无极也。贿行，而封建不立矣。然而先王乂安天下之条理，于是而益著焉。",
        "level": 3
    },
    {
        "书名": "春秋世论",
        "年号名": "桓公十论",
        "序号": "九",
        "章节名": "春秋世论·桓公十论九",
        "text": "贿以裂封建，而封建终以持贿。故春秋之世贿行于上，而犹尼于下。《春秋》之所纪，《诗》之所刺，无有责贿于民者也。非贿人之有忌于民，法持之也。井田未圮，则民无甚富；仕者世禄，则官无甚贫。官无甚贫，民无甚富，故虽有贿，人不取小腆之锱铢，以益其所本足。若许之田，郜之鼎，季孙之锦，乐祁之杨楯，皆阡陌之氓所必不得有，以应贿人之求者。故周之天下持之四百年，而桓、文犹足以治。逮商鞅之徒，破井田，右强豪，以恣淫民之富，而民始可以给贿人之求。贿人乃不责赂于诸侯，而责之民矣。不责贿于诸侯，故欲灭则灭之，而无容幸免；责之民，而民之憔悴于虐政者，极也。",
        "level": 3
    },
    {
        "书名": "春秋世论",
        "年号名": "桓公十论",
        "序号": "九",
        "章节名": "春秋世论·桓公十论九",
        "text": "故或曰有治人无治法者，非也。治人之有，不敌贿人。无法以治，待之治人。乃治人之不可待，而贿人相寻。三代以下之天下，所以相食而不厌也。民穷而激为盗贼，民困而息肩于夷狄，盗与夷乃安坐而食民，悲夫！故后世之末造，虽得清慎之相，刚正之吏，终不能禁天下之贿，而多欲之桓、文则为之有余。得百治人不如一治法，谁谓其无治法哉！",
        "level": 3
    },
    {
        "书名": "春秋世论",
        "年号名": "桓公十论",
        "序号": "十",
        "章节名": "春秋世论·桓公十论十",
        "text": "郑树冯于宋以收宋，宋树突于郑以收郑；冯立而宋亲郑者十年，突立未几而旋合鲁以伐宋。齐树御说于宋以收宋，宋树昭于齐以收齐；御说立而宋亲齐者，终桓之世，昭立未几而旋党楚以围缗。上无明主，诸侯自相援立以树其党。当其树之，固挟自为之心，不足以定交，而只以建敌，无惑也。然郑厉、齐孝之所为，则已甚矣。",
        "level": 3
    },
    {
        "书名": "春秋世论",
        "年号名": "桓公十论",
        "序号": "十",
        "章节名": "春秋世论·桓公十论十",
        "text": "宋两受施而报以不忘，其犹有人之心焉。两施于人而不见报，且终援突而睦于齐，则庶几乎长者之事矣，故宋滨亡者再而终免。郑庄之强，遽衰于突；齐桓之霸，早绝于孝，是知虽以乱世私利之谋，亦唯信以为成败之主。子曰：“大车无，小车无，其何以行之哉？”大车者，喻君子之以信行义也；小车者，喻小人之以信行谋也。小人而信，虽困不败，而况君子乎！",
        "level": 3
    },
    {
        "书名": "春秋世论",
        "年号名": "庄公五论",
        "序号": "一",
        "章节名": "春秋世论·庄公五论一",
        "text": "《春秋》之始，详齐、纪，悯王之息也；《春秋》之终详吴、越，悯霸之裂也。取人之国曰灭，国君兵死曰灭。齐人兼纪，吴子死战，而不曰灭，《春秋》之所悯也。悯之深，故不忍直言之，若纪侯之敝屣其国，而吴子之以令终者然，不忍天下之遽变也。",
        "level": 3
    },
    {
        "书名": "春秋世论",
        "年号名": "庄公五论",
        "序号": "一",
        "章节名": "春秋世论·庄公五论一",
        "text": "王者服天下以道，霸者服天下以威，战不为却，讲不为释，终恃其莫御之力而卷其国土，于是而天下始弃道以崇威。霸者以威服天下，乱人以诈徼天下，相与用诈，诈胜则胜，诈不胜则败以死。成败生死，无必然之势，取决于一日之机变，而固有之威亦不足恃也，于是而天下始崇诈以为威。道之弃，威之崇，夏、商之末或有然者，而东周为甚。威之莫必，诈之取盈，五霸之兵犹未然也。始于吴、越，延于刘、项，而不知所终。崇威而管子之书兴，尚诈而孙、吴、尉缭之说起。上以为术，下以为教，三代之遗民，死者积矣，故君子悯之深焉。悯之深，言之不欲出诸口，去纪侯而卒吴子，非仅以全纪侯而为吴子隐也。",
        "level": 3
    },
    {
        "书名": "春秋世论",
        "年号名": "庄公五论",
        "序号": "二",
        "章节名": "春秋世论·庄公五论二",
        "text": "齐之霸，始于好，成于兵，文治也；晋之霸，始于兵，成于好，质治也。文易弱，质易强，故齐易世而衰，晋八世而后替。先其文，后其质，功利成而天下不著于功利。先其质，后其文，揭功利以服天下而以据功利于己，晋之自为计得矣，齐其犹为天下恤邪？故北杏之后，衣裳之会九出，垂亡之国三存，然后陉亭之师起。故子曰：“不以兵车，如其仁。”虽然，桓之会盟亦已亟矣。驰所与之数国，频征而频见，易一事则又惊相誓也。旦取而纳之怀，夕取而附其耳，唯恐其有失也。弱者疲而强者窥其浅矣。耄而携，没而叛之，不亦宜乎？故以质治者，非专自实也，专自实则损天下，晋德之所以谲于齐也。以文治者，无过求人也，过求人则己无权，齐霸之所以不克世也。善治者，其唯简乎？简而文，文而不惭，是谓王道。",
        "level": 3
    },
    {
        "书名": "春秋世论",
        "年号名": "庄公五论",
        "序号": "三",
        "章节名": "春秋世论·庄公五论三",
        "text": "天下之势，极则变，已变则因。春秋之始，齐、宋、鲁、郑之用兵亟矣，齐桓反之，故北杏之后，二十五年而后为陉之师，民怀其惠，诸侯倚其安矣，极而变之道也。齐之合诸侯也十五，兵争之变为信好，已定矣。晋文因之，故不假会盟而即为城濮之师，仍天下之合，奋用其气，已变则因之道也。宋襄不善因，犹亟于会，故偾于兵。善师齐桓者唯晋文，唯不相师，是以善师焉。宋襄步趋齐桓，所取法者齐桓，一用而不可再之道也，不偾何待！",
        "level": 3
    },
    {
        "书名": "春秋世论",
        "年号名": "庄公五论",
        "序号": "四",
        "章节名": "春秋世论·庄公五论四",
        "text": "齐桓之起，主宋以用兵，犹周班也。在位二十年，天子赐以命，而后救郑之役乃为宋主。故齐不得召廖之赐，不能兴救郑之师；晋不得王城之飨，不能起城濮之甲，与楚均为列国，以争命于中原。天胡以佑，人胡以助，胜败之数，莫之必矣。宋襄以意主盟，以气用兵，挟周之淫威以逞，而视周若遗，徒以其力，不能当楚力也久矣。袁绍之屈于曹操，刘毅之折于刘裕，沈攸之之挫于道成，彼窃人者且必有奉以兴。论宋事者，乃欲岳飞抗金牌以遂朱仙之役，退不厌于公论，进且困于强敌，义与功而俱陨矣。借飞之出此也，一固请而往之翚，拜表辄行之温也，不得复为飞，而又何以战耶？",
        "level": 3
    },
    {
        "书名": "春秋世论",
        "年号名": "庄公五论",
        "序号": "五",
        "章节名": "春秋世论·庄公五论五",
        "text": "喜事之君，以战功始，常以力役终。雄心无所戢，必有所寄，民困相因，弗之恤也。庄公在位三十二年，兵十七出，而亲履戎行者十有三。洎乎暮年，城邑台厩，未浃三年而役七举，自用已无不足，而用物多见其有余。鲁之敝自此始矣。",
        "level": 3
    },
    {
        "书名": "春秋世论",
        "年号名": "庄公五论",
        "序号": "五",
        "章节名": "春秋世论·庄公五论五",
        "text": "故立国之道，匪见衰者无盛，匪见盛者无衰。威加于外，观美于内，皆见盛也。秦政外灭六国，拒北胡，而内侈阿房、骊山；汉武外走匈奴，通西夷，而内侈柏梁、建章；唐玄外扩受降，争六诏，而内侈华清；宋徽外图燕云，县峒夷，而内侈艮岳。力足以争，财足以给，则必糜之以向于穷，人事之屈伸、物理之消长也。使之数君者，无盈可见而不见盈，亦何以如斯之不知归也！",
        "level": 3
    },
    {
        "书名": "春秋世论",
        "年号名": "庄公五论",
        "序号": "五",
        "章节名": "春秋世论·庄公五论五",
        "text": "虽然，利害之报，亦有差矣。不见盈者勤于兴，见盈者勤于敝。见盈于兵，力衰而止；见盈于役，力不易竭而日亡。见盈于兵，不见盈于役，兴之；徒见盈于兵，复见盈于役，敝之；徒见盈于役，不见盈于兵，则亡而已矣。鲁庄、秦政、汉武、唐玄始以兵，终以役；宋徽始以役，终以兵。始以兵，终以役，犹雄心之反也。始以役，终以兵，其兵也戏而已矣。此宋徽之所以国沦于敌而身为俘也。",
        "level": 3
    },
    {
        "书名": "春秋世论",
        "年号名": "闵公二论",
        "序号": "一",
        "章节名": "春秋世论·闵公二论一",
        "text": "闵、僖之际，《春秋》有欣幸之词三：幸季子之归，幸仲孙之来，幸高子之盟，皆起特文以其来为幸。幸其来，故奖其人，皆特起之而不名之。幸者，幸鲁之不亡也，幸齐之可以并鲁，而犹以三子安之也。鲁之无君旷年，有可亡之道；齐兼纪、吞鄣、翦谭、包遂、裹阳、挟郕，启疆之志溢矣。鲁以千乘介其右壤，非无相并之心，然而卒以三子安之，斯《春秋》之所幸也。",
        "level": 3
    },
    {
        "书名": "春秋世论",
        "年号名": "闵公二论",
        "序号": "一",
        "章节名": "春秋世论·闵公二论一",
        "text": "《春秋》幸之，鲁之危也亟矣。昭之季年，无君者九年。昭公倒利器以授齐，齐有可挟之势以临鲁，季孙委生死之命于晋，晋一移臂而鲁以举，如是者不愈危乎？而《春秋》无危词者，无危道也。齐景欲主盟，志侈而力不逮；晋昭固主盟，寄位而不足以有为。陈氏六卿，方图内窃，而不给于外求，是赫连氏所以料刘裕之不能有关中也。故内无隙者，外不恤强大；外无虑者，内不忧分崩。以八王之乱，介刘、石之雄心，则亡随之矣。",
        "level": 3
    },
    {
        "书名": "春秋世论",
        "年号名": "闵公二论",
        "序号": "一",
        "章节名": "春秋世论·闵公二论一",
        "text": "由此言之，内治亟，而外防尤不可缓哉！国无百年之治，所恃者无我窥尔。秦政自丧其国，而支中国之沦没者数百年，功罪亦相售矣。",
        "level": 3
    },
    {
        "书名": "春秋世论",
        "年号名": "闵公二论",
        "序号": "二",
        "章节名": "春秋世论·闵公二论二",
        "text": "天下之势，拟之人身。宋，血隧也；郑，气海也。据北以临南，得之二国者，而后南可收；保南以图北，失之二国者，而后南可立。秦不举韩，韩故郑地。不能有六国；汉不保荥阳，不能夷项氏，郑效也。梁孝王以死保梁，汉乃得出关中之兵而下七国；张巡以死保睢，唐乃得江、淮之资以平安、史，宋效也。故之二国者，处四战之地，无河山之固，而为天下之枢，则岂不以其强哉？",
        "level": 3
    },
    {
        "书名": "春秋世论",
        "年号名": "闵公二论",
        "序号": "二",
        "章节名": "春秋世论·闵公二论二",
        "text": "齐桓先得宋，而天下飙附。晋与楚用兵百年，而所争唯郑。人争之，争而得重，固不如其自有以立而为人重也。寄生其土，疲不足重，则己无以立，而争得之者，亦不资以昌。周之东，齐、晋之霸，终不能持天下于久固，唯宋、郑之衰也。入春秋之始，之二国者，固尝强矣。郑之庄，宋之殇，狡而好兵，故虽以亡国之余，新造之邦，无大有为之志，而恒持天下之短长。宋两有弑君之祸，而宋已衰；郑有突、忽、仪亹之争，而郑以敝。然齐犹倚宋，楚犹不得志于郑，南北之势尚可为也。厉公卒，文公立，惩权臣之祸，首寄怒于高克，以解散其国，而唯恐其强。郑于是乎终春秋之世，苶沮羸丧，服役于楚，而桓、武、庄、厉之业斩矣。嗣之以宋襄公之不揣，轻举危国，重困于楚，而中国遂无宋、郑。郑不足用，齐弗获已，越国而用孤远之江、黄。宋不足用，终晋之霸，恒奔命以救宋而不给。逮其后，向戌以弭兵自免而弱天下。郑终南靡于楚，导之以食许、蔡，则之二国者之轻，中国之轻也。《春秋》重悯中国之轻，而悲二国之自丧。故于郑则为特书曰“郑弃其师”，弃其师，无郑矣；于宋则特书曰“执宋公以伐宋”，曰执宋，若匹夫然，无宋矣。无郑无宋，而齐、晋之霸难矣。周之东，终不足以立矣。夫乃以知韩安国之功，烈于亚夫，而非张巡之死守，则李、郭之勋无由成也。有重地者必有重人，讵不谂与！",
        "level": 3
    },
    {
        "书名": "春秋世论",
        "年号名": "闵公二论",
        "序号": "二",
        "章节名": "春秋世论·闵公二论二",
        "text": "《春秋世论》卷一终",
        "level": 3
    },
    {
        "书名": "春秋世论",
        "年号名": "僖公十四论",
        "序号": "一",
        "章节名": "春秋世论·僖公十四论一",
        "text": "孟子曰：“霸必有大国。”故齐之霸肇于襄，晋之霸始于献。齐得纪而始大，桓资以兴；晋得虞、虢而始大，文资以起。食乎近以摇动乎远，肘腋无忧而甲赋倍，霸势成矣。故虽无知之祸，莒、鲁之争，奚齐、卓子之难，惠、怀之危，而桓位甫定，早得志于谭、遂。文入国未三年，而成城濮之功，其力沛然也。故以德衰而霸责桓、文，固也；责之以国之必大，非桓、文之罪也，固有之矣。孟子曰“霸必有大国”，诮其无资而不足以兴也，非讥其并小以得大也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "一",
        "章节名": "春秋世论·僖公十四论一",
        "text": "武王因文王之成，有密、崇，抚六州以临商，武王其亦惫乎？故晋文之事，《春秋》有恕词焉。拟诸汤、文，则德衰远矣；以继武、献，其尚未失为正也。周之失图，依晋而处，文侯首戴周于东周，得赂而殄其嗣，晋之视周也犹芥矣。武公之诗，睥睨王室之宠章尔，而诙谐之。沿及献公，内视懿亲，犹猎者之于原兔。翦太王之昭，刈王季之穆，苟可自肥，弗恤也。晋之蔑宗周而思以雄长者，岂在楚问九鼎，秦通三川之下哉！文公承之，不以拔本塞源，而犹王是戴也。周无晋祸而食其利，文之造周多矣。文公而献、武也，吾不知其所届也。故晋之强大，非文之罪也，文犹不失为正也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "二",
        "章节名": "春秋世论·僖公十四论二",
        "text": "轻重之势，亲疏之度，不可不审。亲者迩与之狎而见轻，疏者新得非望而见重，此人情之欹胜，非事理之准也。亲则见轻，轻则彼成乎疏；疏则见重，重则彼报以亲。故人恒乐重其所疏，而不审其本轻。有相敌之国于此，则势恒相诡，我之所亲，亲于彼，彼所重也；彼之所亲，疏于彼，彼所轻也。故我之所重，彼之所轻；我之所轻，彼之所重。唯善用人者，不轻敌之所重，不重敌之所轻。重敌之所轻，则为敌之所轻；轻敌之所重，则使敌得所重。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "二",
        "章节名": "春秋世论·僖公十四论二",
        "text": "中国之与楚争，舍陈、蔡而取江、黄，其终不得志也宜矣。略彼我之亲疏，而观乎轻重之数：陈、蔡之重，固倍蓰于江、黄，矧夫江、黄者楚之狎，陈、蔡者楚之力争而未必得者也。楚失江、黄而得陈、蔡，如损食余之肉而获窌金。中国失陈、蔡，虽得勾吴，且徒重吴，使与楚俱靡，而中国犹无能瘳其敝，况江、黄乎！以中国之轻陈、蔡，故自齐桓以后，陈、蔡甘自绝于中国以比附于楚。楚挟蔡以临宋，而宋且为之猎于孟诸；楚挟陈以临郑，而郑且为之哭于逵道。逮其后楚一失蔡，而吴遂大逞于郢。然则陈、蔡之系于楚也。岂不重哉！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "二",
        "章节名": "春秋世论·僖公十四论二",
        "text": "若夫江、黄者，固非楚之制也。楚之制，东在吴，西在庸、蜀，而江、黄其刀俎之物也。陈、蔡者，抑中国之制也。楚合而纵，中国分而横。合而纵，其制在臂，而江、黄当其唇；分而横，其制在脊，而陈、蔡居其会。以势若此，而重之以陈、蔡者，周之姻亚懿亲，开数百里之宇，尸中国之望，则以倍蓰江、黄，固有余矣。楚之于陈、蔡也固疏，疏则乐得之也甚，君臣早作夜思以图之也专，可饵则饵，可攻则攻。陈、蔡之君臣，畏其攻而怀其饵，是以终陈、蔡之世，亲楚而不与离。揆其所自始，则齐桓肇霸，先侵蔡而后伐楚，既伐楚而又侵陈，喜得江、黄而弃之如遗。于是之二国者，去所仇，而就所疏若奔。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "二",
        "章节名": "春秋世论·僖公十四论二",
        "text": "呜呼！白头之亲，倾盖之故，诚不以富，亦只以异，人情之无恒也固然，孰能酌于理，审于度，达彼我之情，以无惊喜于新，狎侮于故者乎？则可以大有为于天下矣。不为情使，而后可以用好恶；不为物蔽，而后可以用取舍。介于石也，乃与之知几。知几而天下之志通，何求而弗得，何为而弗成哉？",
        "level": 3
    },
    {
        "书名": "春秋世论",
        "年号名": "僖公十四论",
        "序号": "三",
        "章节名": "春秋世论·僖公十四论三",
        "text": "齐之诎于有为者五。惠王惑于子带，忌齐之成而为太子援，因挟楚以难齐，其诎一。惠王崩，襄王弱，宰孔挟故心以终始致难于齐，间晋以离西诸侯，其诎二。楚方起汉南，祸未中于中国；郑虽见伐，受兵浅而不惎楚，其诎三。郑既欲成于楚，陈未受兵，诌于强而不虑祸，申、辕之徒愚而诈，持两端以市国，其诎四。天下初有霸，人挟疑忌，其诎五。桓公受此五诎，不能取必胜于楚。莫之必胜，则僭号之罪，虽发莫收，然且问昭公之不返，责包茅之不贡。故桓公心有余而力未赡，《春秋》之所奖也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "三",
        "章节名": "春秋世论·僖公十四论三",
        "text": "晋之可得志于楚者五。襄王失国之余，依晋以复，唯晋命之听，而于楚无交，一也。楚之围宋，宋惧必亡，而抑无折下之志，壹以其国委晋，二也。曹、卫以请盟弗许，不得已而向楚，知楚之不可恃，而君臣内离，以愿息肩于晋，三也。得臣刚而无谋，不得于主，非有屈完柔黠之才，以悉心力而为楚用，四也。西得秦，东得齐，而天下新受无霸之祸，中楚害者已深，胥乐奉晋以敌楚，五也。藉令桓公乘此五利以加楚，而胜可自必，则正名僭号之罪，褫其伪以报命于周有余矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "三",
        "章节名": "春秋世论·僖公十四论三",
        "text": "晋文乃置华夷必正之分，舍国贼必讨之名，如无可挟持而仅以其力与得臣争胜负于原野。夫岂其智不足以及此哉？重耳之心，路人知之矣。胁赏以启南阳，降樊原而请隧焉，晋一楚也。晋一楚，而以行楚行者责楚之名，不已难乎？晋之不奉周以临楚者，为有留也。晋以周临楚，而人亦可以周临晋也。故晋之不称王，审于时之未可，而不为楚之贸贸焉耳，何必以为不可为而弗为哉？子曰：“齐一变至于鲁，鲁一变至于道”，置晋于不可与有为也。临河之反，岂徒赵鞅杀士之以乎！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "四",
        "章节名": "春秋世论·僖公十四论四",
        "text": "《菀柳》，非君子之诗也，“上帝甚厉，无自瘵焉。”帝之厉，不以为恤而相戒以瘵，为之君者亦何幸乎？然且圣人录之于《雅》，所以达人情而悯周之亡也。国之危，君之悖，莫甚乎妒其所依而诎于所受胁。虽有令主，不能以君子之道取必于其臣。妒其所依而诎其所受胁。则胡不胁之而犹依之邪？为《菀柳》者，犹君子乎？无自瘵而犹弗胁之，其不为操、懿、裕、温以相逼也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "四",
        "章节名": "春秋世论·僖公十四论四",
        "text": "周之衰也，徐先蔑之；楚踵而起，与并王而睨之，代周亦岌岌矣；郑以懿亲，矢及王肩，而犹说词以相劳，莫能问焉。之三国者，周祸之集而怨之府也。齐桓起，收徐而下之，折郑而抚之，以问不可问之罪于楚。乃周之君臣以昵一爱子之故，覆折合于楚，因郑以败齐之成，齐之不瘵无几矣。至于晋文，以纳王之小惠，取偿而求南阳，围其邑，降其人，干大礼而求隧焉。城濮之战，自以其力与楚争雄长，而未一问其蔑周之罪。则怵于其威，靡命不听，秬鬯彤弓，推诸怀而乐与之，召之而速至，期之而速会，若唯恐晋事之不成而以为己辜。呜呼！周之倒行逆施，于斯而已极矣，斯唐昭宗之以昵汴惎晋而亡者也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "四",
        "章节名": "春秋世论·僖公十四论四",
        "text": "“与乱同道罔不亡”，周之犹寄位人上，幸矣夫！故宰孔之间齐，崔胤之智也；王子虎之比晋，柳璨、张文蔚之情也。功大而输忠者，危疑而见媢；惠小而显相劫者，慑服而不敢违。奸臣以之外市而内用其蛊，庸主携宗社而敬听之，其愚也，亦可哀矣。故曰：“天之所坏，不可支也。”齐桓其能支天之坏以大逞于楚乎？无自瘵而小成其绩，犹未失为夫人之情也。事昏主，友奸相，力尽于此矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "五",
        "章节名": "春秋世论·僖公十四论五",
        "text": "国家之祸，外携者浅，内间者深。外附内者，内势易而即离；内蛊外者，外势散而终怙。郑，多诈之国；文，无信之主；而申侯，倾危之魁也，持两端于齐、楚久矣。惠王、宰孔，为叔带之树援也，召之叛齐而果叛，内恃王，外恃楚，一再伐而无悛志。然惠王之崩未几，于洮之盟，且徼得与于王人之谋以为幸，叛齐之志，援带之图，如梦始觉而无余疑。乃若宰孔之怙奸也，则异是已。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "五",
        "章节名": "春秋世论·僖公十四论五",
        "text": "惠王逝，襄王已立，叔带已安于北面而不敢争，孔之慝顾未息也，怀毒于襄，而移怨于齐，葵邱之役，间晋者酷于间郑，齐于是乎终不得抚西诸侯，而襄王失依于晋。由此度之，藉令齐桓没，而孔未死以当国，乘郑之有滑怨，王之有狄衅，介隗氏居中以济之，甘心于襄，襄欲出而不能矣。故奸在外者，势炎则兴，势寒则伏；奸在内者，折之而益生，郁之而益烈。夫岂孔之恶能剧于郑哉？郑居外而挟内以逞，逮不能逞而退有余地，则革面洗心，无惧无疑，而唯恐不速细人之恒也。若肘腋之奸，逼处而无余地，郤积间深，居乘高难下之势，灵宠热衷。而祸患相迫，则虽势已定，名已正，事不可为，尤必曲用其机械，以堕已成之局。呜呼！国不幸而有斯臣，其不亡焉能几哉？",
        "level": 3
    },
    {
        "书名": "春秋世论",
        "年号名": "僖公十四论",
        "序号": "五",
        "章节名": "春秋世论·僖公十四论五",
        "text": "董卓已诛而蔡邕叹，武曌已革而张说泣。推邕、说之心，忧人情之大喜，则其以喜人情之大忧者，宁有惮乎？汉不诛邕，俾得与于傕、汜之变，微独王允也，汉献之首，悬于邕刃矣。说不正其辜，而卒以挠开元之治，位极人臣，而毒固未息，流及其子，且戴巨贼，以快心于唐之子孙，死党仇国，不至于赤族而不止。呜呼！君子之敦义，能不以成败易心者，鲜矣；而小人之趋利，则频危殆尽，苟可为而犹一击也，其毒亦烈矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "五",
        "章节名": "春秋世论·僖公十四论五",
        "text": "夫方从哲之死结郑氏也，逮乎光庙之践祚，福邸萤死之余光已无几矣，曩之推奉非据者已瓦解矣，从哲乃且怙孽嬖，兴女戎，身任梁冀之，以系群奸之望，曾莫惴也。挟大义以诛之者，如孤莛之叩巨钟，曾末如何，而从哲则益逞其弃师委地之毒手，以大快所报于宗社人民。于是从哲虽死，而死党传心，温体仁嗣其虎步，马士英和其鸮音，未三十年，而从哲誓灭君父之心以大畅所欲为于天下矣。宰孔之谋，蔡邕之怨，张说之悲，幸而不如从哲者，其犹有制也乎？故谋国者不可以失制。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "六",
        "章节名": "春秋世论·僖公十四论六",
        "text": "变《雅》，《雅》之衰也；《鲁颂》，《颂》之滥也。变《雅》有溢毁，《鲁颂》有溢誉，以为恶恶之不嫌于狷，臣子之不嫌于厚，则几矣，而不可以论世。《鲁颂》称僖公，以谓鲁自是而复兴也，而鲁之衰实自是而始。终春秋之世，鲁内替于臣，外制于霸。内替于臣，唯僖公之溢赏季友，而不正叔仲之诛，以立敖与兹也；外制于霸，唯僖公之怵惮夫齐，而修五年一觐之礼于其友邦也。内替于臣而鲁不可振，外制于霸，而周亦受其衰，故僖衰鲁以衰周，其惫甚矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "六",
        "章节名": "春秋世论·僖公十四论六",
        "text": "周之兴也，太公留为师，周公留为宰，伯禽、吕伋居外以相次辅。当其盛也，以道法相成；迨其降也，以形势相制。二公互戢其子孙，以持王室，犹左右臂之拱一心也。春秋之初，齐不戢而有代兴之志，所难者鲁耳，尝百计以蛊庄而致之。庄虽两造齐廷，而顾皆有托，未尝恪执玉帛以修事大之礼。至于僖而不能自摄，不待齐之縻致，而附之若崩也。则二公之意，斩焉其不复存，齐以强而逾其祖之闲，鲁以弱而丧其祖之守。之二国者，欹为轻重，以裂东诸侯之防，则周室孤存，行无与为掖，止无与为倚，南逼于楚，西噬于秦，更胡恃焉？故鲁之屈于齐，齐之屈鲁，是二国者之自溃也。鲁屈于齐，则蔑不屈。晋一齐也，楚一齐也，占风以依人之宇，习焉而不知恤矣。齐致鲁而屈之为天下先，则天下咸习于轻鲁。齐不能保而授之晋，晋不能保而授之楚。其究也，齐亦何利，而徒丧其辅车之鲁，则僖失而桓亦未为得也。当淫威而不慑，待之良久而可弗慑已。桓之没，齐之失霸，去僖之如齐七年而已，而鲁不能待也。前乎此者，桓兴三十六年而不为屈尽丧矣。可为而不为，则不启人之为；可欲而不欲，则不导人之欲。桓之威已伸于诸侯，姑留一鲁以养辅车之望，未为诎也，而桓弗之思也。己不足以益强，而只以弱人；所与立者弱，而已成乎其可弱。齐且授王于晋，而况鲁乎！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "六",
        "章节名": "春秋世论·僖公十四论六",
        "text": "由此言之，桓之季年，智索而虑乖；僖之中身，内靡而外逼。东周不可为，莫此为至矣。僖之不得为贤君也，史克溢美以颂之，不已僭乎！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "七",
        "章节名": "春秋世论·僖公十四论七",
        "text": "攻与之势，有远有近。远近之形，疏属之差，长短之度，疑信之由，察之则成，瞀之则败，岂非理哉！江、黄者，非齐所宜与也。早知不与，则不如无与。故楚人灭黄，齐不能救，君子不以不救为罪。徐者，齐所宜与也。楚兵加徐，齐不可不救，故《春秋》重录其事，而尤以不克为病。知此，则知远交近攻之术。秦人幸成，而终以激怒怨于天下，以速其亡，逆势故也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "七",
        "章节名": "春秋世论·僖公十四论七",
        "text": "势者，顺逆之推；顺逆者，得失之致，故无轻言势。势，一理之成焉矣。孤靳一理以绌势，则必见江、黄之宜与，而徐不宜与。何则？徐先楚而僭号者也，攻楚而与徐，法不均矣。乃当齐桓之世，周之贼，中国之蠹，既独在楚矣。独在楚，则必专精以攻楚，而分攻于近，泛与于远，移范雎之用秦者以用齐，则攻楚之道悖矣。彼秦人者，幸而六国之主昏而不足谋耳。藉其不然，岂待胡亥、子婴而后召灞上之师哉！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "七",
        "章节名": "春秋世论·僖公十四论七",
        "text": "夫远疏而近属，疏者心不相知也，属者情易与共也。远短而近长，长者势不可互相用也；短者力不能相为及也。且夫与其近，攻其远，则近者以为舍我而远是图，彼之于彼，有故而不相下，非苟相噬也，我与之近托肺腑而可无相疑矣；与其远，攻其近，必远者如六国之昏，则幸缓旦夕之死而偷以为利，如犹有人之心也，浸润之势洞然可见，且阳下我而阴与所攻者为徒，深天下之疑而厚其惎毒，只丧己威，以益敌之援，不亡胡待焉？故又曰：远近之势，疑信之由也。力所不至，姑且下之；势所不能兼，因而置之。下之乃以柔之；置之如隔宿之，固在橐也。有心有目者，乃益以怨秦，而耻其狐媚。呜呼！秦之兴，匹夫碎齿；秦之亡，天下甘心。岂不以其远交之为谖已甚哉！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "七",
        "章节名": "春秋世论·僖公十四论七",
        "text": "齐之知此，故释徐罪而合之，赖其近也；晋不知此，故急吴援而通之，贪交远也。卒之吴得志于楚，而晋遂不竞，故知晋之与吴，不如其与秦也。舍秦收吴，而晋霸失；舍三晋以合秦，而齐遂亡；恃交于孙氏，而蜀汉以灭；取资于窦建德，而王世充以擒；通金灭辽，助元灭金，而宋遂斩；遥附于张士诚，而陈友谅以殪。兴亡之理，岂不以其势哉？范雎之小智，齐桓不庸，宁负江、黄而弃徐也，几知势已。知势者，亦《春秋》之所亟也，不以救徐为贬，而以不克救为咎。孰谓君子之孤靳一理哉！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "八",
        "章节名": "春秋世论·僖公十四论八",
        "text": "自强者无倚。能不倚者，去自强不远矣。为君之末，谋国之不臧，未有甚于倚人者也。起茸君，振孱国，卒无以强之，则先夺其倚。倚之既夺，存则无恃，亡则必恤，而后内治生焉。恒有倚以存，偷心之所以不息也。故鲁之终衰，唯僖公之偷也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "八",
        "章节名": "春秋世论·僖公十四论八",
        "text": "僖之初立，因齐而存，怀齐而不背之，可矣。得力于齐，因其霸而辅之，犹之可也。骎骎自忘，唯齐是视，则以齐功为己功，齐名为己名，齐盛为己盛，于是而齐衰亦且为己衰也。齐桓没，宋襄弱，天将夺鲁所倚以新之，而鲁倚人之情，靡靡淫淫，左右望而求所附焉，则廉耻裂，而鲁之为鲁末矣。盛在楚，则靡楚，唯恐其绝宋之不深；盛在晋，则淫晋，唯恐其绝楚之不夙。夫亦何知仁义哉！终僖之世三十三年，鲁之驰骛三方者，如蜂之因风闻芳而赴华也。匹夫行而妾妇心，无恤矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "八",
        "章节名": "春秋世论·僖公十四论八",
        "text": "呜呼！齐霸衰，宋事不成，晋且未兴，十八年以后，二十七年以前，皆鲁息驾而自治之日也。失此不为，而无可为矣。君之以茸阘之僖公，相之以窃位之臧辰，私门利无事以自谀，高贤处下僚而不用，鲁于是岂复有生人之气哉！即不嗣以孱浮之文，草窃之宣，童稚之成、襄，而亦不可为矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "八",
        "章节名": "春秋世论·僖公十四论八",
        "text": "终春秋之世，垂其颐，曳其尾，一齐一晋，一楚一吴，且与邾、莒争而不胜也。失之十年，而败之永世，悲夫！茸君尸之，老奸之相蛊之，佞人颂之，便娟于寿母令妻之侧，而取他人之功以自张曰“戎狄是膺，荆、舒是惩”，乞命于楚以徼功于宋，诵惩荆之言而不忌，臧辰之为窃也久矣。孔子恶称人恶，而屡用钺于臧辰，以哀鲁也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "九",
        "章节名": "春秋世论·僖公十四论九",
        "text": "春秋之始，王迹息，霸未兴，乘其乏而首乱者，郑、宋、鲁也。陆梁未几，而之三国者，君殪于外，弑寻于内，争夺瓦解，以邻于亡。僖公中叶，齐桓没，晋文未起，乘其间而复乱者，宋、鲁、卫也。故鲁敝于齐，宋敝于楚，卫敝于晋，而皆邻于亡。郑于是时悛其乱心，守己以待命，故虽有附楚之愆，而卒免于咎。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "九",
        "章节名": "春秋世论·僖公十四论九",
        "text": "呜呼！天下之福，因而福之，犹且有戒心焉。故西旅底贡而召公恐，越裳重译而周公辞。天下之祸，因而祸之，恬不知戢志以自免，宜自割也。故梁武受侯景而垂老见囚，宋徽召女真而父子为虏。有天下而不保其身，奚问国耶？",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十",
        "章节名": "春秋世论·僖公十四论十",
        "text": "齐孝得楚，而即挟以加鲁；鲁僖得楚，而即挟以加齐；卫文得楚，而即挟以收鲁、驾齐、兼邢以逼晋。之三国者，如饮狂药，乘飘风，而大乱于四年之内。微晋文起，则天下之裂剧矣。诚哉，春秋之世，不可一日而无霸也。曹操之言曰：“使国家无有孤，不知当几人称帝，几人称王。”岂尽诬哉！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十",
        "章节名": "春秋世论·僖公十四论十",
        "text": "夫霸者，王之蠹，而诸侯之害也。害之所不至，而大害滋起。弗获已，而因以其害者为利。害人之不足与治也，则择害莫如轻。故《春秋》予霸。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十一",
        "章节名": "春秋世论·僖公十四论十一",
        "text": "齐之图霸，不得于鲁；宋之图霸，不得于曹；晋之图霸，不得于卫；力争良久，仅然得之，乃其后终相仇于无已。桓公没，鲁遽延楚以难齐；晋霸衰，卫遽党叛以加晋；宋之日忌于曹者，尤无宁也。维王者之德，怀近以致远；维霸者之势，远合而近离。尤与之近，则狎其所为而数持其短。国虽小，力虽弱，心固无与为服，不若远者之闻风遥望，一歆一震而遽欲前也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十一",
        "章节名": "春秋世论·僖公十四论十一",
        "text": "齐之徂西，必径乎鲁；晋之徂东，必径乎卫；宋之徂北，必径乎曹。是且出入烦，而悉索不给，声色易加，喜怒先受，自非王者宅心以恕，颁政以简，不可与居而惎之，亦其势已。不可与居，大国之失也。不可与居而惎之，虽然，亦非小国之得也。鲁之于齐，师屡挫而终屈之；卫之于晋，君屡辱而犹戴之。故二国者，亢立于两大之间而免于亡。曹之于宋也，甫受其辱，而即疾视其败，宁他附而终不为下，然而亡曹者终宋，则弱小之于强大，地与邻，志与不辑，又幸彼屈而己伸。祸所必深，正此由矣。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十一",
        "章节名": "春秋世论·僖公十四论十一",
        "text": "德无以相尚，力不足以相仇，图存之道岂有他哉，唯藏有余怀不足而几矣。屈彼以伸己，则藏者无余；彼屈而己伸，则怀无不足。机露于先，而骄溢以居其后，冀以戢强大之心而自为固，是以毒矢加虎而坐待其狂愤也。夫召其所狎，施之不戢，强大用之以困于弱小，弱小用之以覆于强大。故大字小、小事大之道，非霸者之所得与，奚况庸主疲臣之悻悻者乎！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十二",
        "章节名": "春秋世论·僖公十四论十二",
        "text": "正者自正也，自正而弗恤人之谲，君子道也。谲者既自谲矣，自谲而恒疑人之谲，小人道也。齐桓之威，管仲之智，为申侯、辕涛涂之所欺，而齐不以损。晋文劣一胜楚，即如负骑虎不下之势，欲觐天子而惧不敢入其都。呜呼！以晋之功在襄王，而成绩于楚，中国戴之，辑师改乘，执玉以成礼于王廷，保其雍容而退，无有后艰也。而徒尔谖疑以召王，而成乎不韪，是胡为者邪？故曰：“君子坦荡荡，小人长戚戚。”曹操无以保此，故枕圆枕，噉冶葛，力诎于暖昧，而以自妨其眠食，亦可哀矣夫！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十三",
        "章节名": "春秋世论·僖公十四论十三",
        "text": "霸者之力，能动天下，而不能齐也。齐桓东略未竟，而终诎西图；秦穆尽收戎索，而师衄东郊；楚壮北向，劣得之陈、郑，而惫于宋城之下；东收齐、宋，南合陈、蔡，西控秦以大会于王都者，唯温之会。五霸之起，未有盛于晋文者也，乃逾温之明年，盟于翟泉而郑贰；又明年，师于郑而秦携；且微如许而终莫之服，则晋文之势如燎原之火，衰形未见而遽以熸矣。谂哉霸之不足以齐一天下也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十三",
        "章节名": "春秋世论·僖公十四论十三",
        "text": "夫三代之有天下，与后世均也。齐桓谋之之审，晋文兴之之勃，鹿且入于林中，而不如舍也。刘、项拔于一夫，而九州遽合；女真、蒙古起于塞外，而中夏翕从。夫岂项氏之德加于桓、文，金、元之望重于秦、楚哉？则孤秦之孤无邻，而弱宋之弱无辅也。",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十三",
        "章节名": "春秋世论·僖公十四论十三",
        "text": "《同人》之四曰：“乘其墉，弗克攻。”五与二而相得，五霸之所以不克攻也。《比》之初曰：“终来有他吉。”弃其比，斯无自他之吉。一夫乘之，夷狄干之，天下不相比而即于亡。为秦、宋者，不亦宜乎！",
        "level": 3
    },
    {
        "书名": "春秋世论",
        "年号名": "僖公十四论",
        "序号": "十四",
        "章节名": "春秋世论·僖公十四论十四",
        "text": "秦之图中国也，始于郑，成于韩。韩故郑也，任好始之，楚与政也终之，或兴或伏，或进或退，迭用于数百年，而中国以殄。迹其所为谋，两端而已。两者之谋，恒交相为过，亦恒交相为攻。为蹇叔、百里之谋者，闭关而自强，远交而近攻，范雎、李斯之所宗也。为孟明、术丙之谋者，远袭以夺中国之塞，锐师以挠中国之交，甘茂、魏冉、白起之所勤也。斯两谋者，一彼一此，迭相屈伸，秦两用之，其臣虽互以相倾，而其君则交收其利，中国因以受敝而不可支矣。摩厉以须其出关而攻之，彼又方悔而收远以支近；幸其闭关而我姑与守，彼又忽为飘风疾雨之深入吾中。故蹇叔、百里之谋，得孟明而益固；孟明、术丙之功，得蹇叔、百里而底成；甘茂之师，得樗里疾而益激；魏冉之，得范雎而保其终。呜呼！天否中国，而秦乘其闰，挫乃以锐，离乃以合，一兴一伏，一进一退，皆曲中其窽会。晋不能支，楚不能亢，赵不能敌，齐不能防，周乃取唐、虞、夏、商经理之天下，甘心而授之。《传》曰：“秦之为狄，自殽之战始。”言秦之思以代周，自任好之谋始也。殽虽败，天下之势，日在秦人之腹矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "一",
        "章节名": "春秋世论·文公十三论一",
        "text": "晋之求天下急矣。求之急，则物固不以时应也。《临》之二曰：“咸临吉。无不利。”感之歆歆，临之切切，非承乎吉也，不利者固已多矣。晋之初起，内难甫宁，旋树敌于楚；楚师方却，遽开衅于秦。两大相持，而内又失之于卫，卫怨未艾，许又间之，鲁且一离一合而未宁也。文公没，嗣君在疚，非其吉，而不利乘之矣，故襄公之承霸，以多难者也。于是而晋之处此也极难，西师方过，即东向以争许、卫；挟加卫之师，遽以临鲁而收之。故夫襄之求天下，视文为尤急焉。夫言有似得而不可效，道有似适而不可行，唯明者辨之，拘文者固不识也。晋之求天下急，而害成于急。或将曰：承急者莫若以缓。呜呼！此夫言有似得而不可效，道有似适而不可行者与。诸葛亮因先主之殂而遽罢吴师，其终也，北不得之于魏，而东已丧之于吴。唐承宪宗用兵之后而遽弃河北，其终也，河北不得而收，而大盗起于内。是故使夫晋襄者，缓许，缓卫，缓鲁，养秦患以专楚忧，乃楚业已内乱而不我竞矣。不释其所可不忧以释所必忧，西屈秦。东失卫，而晋不可知矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "一",
        "章节名": "春秋世论·文公十三论一",
        "text": "夫卫者，攻之则易下，置之则工以其内蠹之术，外贾以败人。桓、孝之际，齐之所为失霸者卫耳。于是以知承急以缓，自敝于一张一弛之中而召其侮也。业以急始之，亦弗获已而以急承之。“干父之蛊，有子，考无咎。”用刚于早而已矣。故晋之霸也，一以多难霸者也。与秦、楚相终始，而时失鲁，时失卫，时失齐，狄又居肘腋以掣之。故外患甫宁而士燮忧，裕父之蛊，岂有幸哉！故善承父者莫如晋襄，善承君者莫如先轸。赵武、叔向、女齐、司马侯之邪说兴，而晋遂不竞。然则操一张一弛之论以谋人国，其不伤焉者鲜矣。汉元之以自亡，而齐泰、黄子澄之以亡其君，皆是物也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "二",
        "章节名": "春秋世论·文公十三论二",
        "text": "内之弗辑，而能得之外者，未之前闻。顾弗获已而立威于外以收内，则势逆而事难。齐桓之霸，外抶楚，内扶王，然必待之鲁、卫之既辑，前乎此者未敢遽也；晋文之霸，外抶楚，内扶王，而卫既终梗，鲁无固从，晋霸之难也，内不固也。又况夫襄之遭家不造，受掣西秦者乎！",
        "level": 3
    },
    {
        "书名": "春秋世论",
        "年号名": "文公十三论",
        "序号": "二",
        "章节名": "春秋世论·文公十三论二",
        "text": "齐之收鲁、卫也以德，晋无可为德而二国离。小人之交，怀惠者也。德所不及，惠无加焉，舍是则非威其何以邪？乃齐之为惠于鲁、卫，非其德也，时在可惠而惠之也。鲁君再弑，卫已亡，齐乃安之而以为惠。晋之初起，鲁僖、卫文承齐之余威，卫既以并邢而败狄，鲁之不受兵者三十余年，无所待惠焉，而又滋以相亢之势，是晋终不能以惠收鲁、卫，而非威其何以邪？然观于晋襄之为内外缓急之间，善用威而不穷，威于所欲收，乃因以收之。势逆事难，而择术亦已工矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "二",
        "章节名": "春秋世论·文公十三论二",
        "text": "失之于外，图之于内，顺也。失之于内，图之于外，逆也。失之于内，遽之于内，则又败之术也。宋襄之于曹、滕，急内者也，急曹、滕以缓楚，亦若顺矣，而竟以大丧于楚，威殚于内也。故务德者急内，务威者急外；德内则威立于外，威外则内待惠而固畏其威也。是故鲁、卫之不合，文公合之而终离，襄公卒欲合之而固不合。襄公之三年春二月，大败秦师于彭衙；三月，鲁君如晋而乞盟；六月，陈侯为卫执孔达以求成于晋。于是而知彭衙之役，晋之善用威也，威于外而震于内也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "二",
        "章节名": "春秋世论·文公十三论二",
        "text": "虽然，其为此也亦难矣，孤力以争天下之向背也。故王者乘道，伯者乘势。道未斩于商，文王所以难而成汤易；势已开于鲁、卫，齐桓所以易而晋襄难。道者自天佑之，势者自天开之。天之未臻，人有事焉，虽欲勿难也，其将能乎？",
        "level": 3
    },
    {
        "书名": "春秋世论",
        "年号名": "文公十三论",
        "序号": "三",
        "章节名": "春秋世论·文公十三论三",
        "text": "齐、晋以多难兴，鲁、卫以多难衰，出乎险之不足以兴，迨其再传而愈替矣。齐桓之霸，中国粗安，诸侯得养力以自壮。是故卫文濒亡，而季年三百乘；鲁僖继乱，而公徒十万；迄齐桓之终，二国遂以强大。席是势而不足以有为，则亦终无为矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "三",
        "章节名": "春秋世论·文公十三论三",
        "text": "卫文幸齐乱而溢乱，灭小奸霸以即于夷，成公嗣之，孔达相之，挠本以争末，而内外之祸，其发也疾。鲁僖附人以自张，危于时以自庸，去危亡无几，时汔小康而遽自侈也，饰土木，侈文物，夸歌颂，务宴乐。臧辰赞之，文公嗣之，偷免于讨，而弛其内治，祸专中于君臣之间，而其发也缓。之二国者，缓急殊祸，其毁所以立，虑不及远，则均也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "三",
        "章节名": "春秋世论·文公十三论三",
        "text": "呜呼！鲁文之为君，作主慢，娶不亲迎，雨不悯，会盟不赴，始辱于晋，终辱于齐，置子于危，授臣以窃，夫岂但其弗克自强哉！僖之乘闲暇，逞骄乐，张不丰之丰，鸣非豫之豫，贻谋之不臧久矣，孺子习所见以怠敖者非旦夕矣。上无式谷之先训，下无窃位之老奸，中材以下，欲其奋以有为也，不亦难乎！孔光、李、蔡京、方从哲，年不永，位不固，得于先君者不厚，亦不足以亡人之国。诩乔木，怙先畴，以弹压忠臣之痛哭，则孱主入其阱而不知。《诗》云：“皇父孔圣”，职此谓也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "四",
        "章节名": "春秋世论·文公十三论四",
        "text": "当春秋之世，横议遽兴。横议者，流俗之所执也。流俗之识，趋时所重以为从违，唯其从违以为毁誉，而人心蛊，大乱作矣。舍流俗之毁誉，而后可以稽祸原，定戎首。",
        "level": 3
    },
    {
        "书名": "春秋世论",
        "年号名": "文公十三论",
        "序号": "四",
        "章节名": "春秋世论·文公十三论四",
        "text": "晋之乱，迄于靖公，君废，大夫分，天子殉之，于是而周遂以亡。推其始祸，则赵盾首乱，而阳处父成之也。处父成乎恶，而得以大夫系，其见杀，不从陈陀、栾盈之例，故有疑处父之非辜者矣。乃处父者，怀惠之小人也；冥蹈于赵氏之术中，非期成夫乱，而乱遂成，以志宽之，非可于辜贷之也。首恶者赵盾，成恶者处父之与先克，而赵氏强，大乱始矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "四",
        "章节名": "春秋世论·文公十三论四",
        "text": "射姑、先都、士縠、箕郑，不幸以即于窜殛，处父、先克首恶而自取灭亡，揆其初终，邪正定矣。乃赵氏之既兴，晋人翕附以为死党，唯其好恶以为定论。定论立于党人，横议淫于天下，虽游圣人之门以传《春秋》者，且舍所学而从之，置盾于法外，委责于射姑，以任事奖处父，以漏言责襄公。成之为得，败之为失，将曹操贤而孔融奸，刘裕忠而长民贼，奖大逆以殄孤臣，不亦惨与？呜呼！自夷之搜，盾伏奸怙党以觊晋也，襄公不能制其命，射姑不能安其位，先都、士縠不能保其身。盾乃以无惮之邪心，仇襄公而废其冢嗣。先、狐之勋，无后于晋；五大夫之要领，骈死于衢。终且推刃灵公以快其夙怨。射姑之刃不克施于盾，而仅及处父。悲哉！天之不佑晋也。由是而河山以西，士依其炎，氓怀其饵，人知有赵，不知有姬。甫一申讨，韩厥又从而援立之。先狐之勋，移以誉衰，弑君之贼，加以忠号，翕然一风，莫敢非也。而赵之枝叶蕃，晋之根茎斩矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "四",
        "章节名": "春秋世论·文公十三论四",
        "text": "武相而释楚以专于内窃，天下之美名归焉。鞅兴而诛逐异己以首乱，犹为之名曰清君侧之恶。内之国人，外之邻右，称于廷，议于野，施于后世，言及赵氏而唯恐庇之不至也。乃不知周亡于三晋，三晋开于赵氏。盾也，武也，鞅也，世济其奸以鬻天下，而帝王封建之天下，横议者驱归于赵以裂之，祸亦烈矣哉！其后秦灭六国，楚、齐、韩、赵之遗嗣皆兴于汉初，而天下无怜赵者。名实倒于党人之口，而是非存于邱民之心，不可枉已。",
        "level": 3
    },
    {
        "书名": "春秋世论",
        "年号名": "文公十三论",
        "序号": "五",
        "章节名": "春秋世论·文公十三论五",
        "text": "晋杀阳处父而称国，犹假乎君之遗命也。宋杀公孙固、公孙郑、公子卬，晋杀先都、士縠、箕郑父而称人，亡乎君之命矣。亡乎君之命而可以杀大夫，则亦可以贼君。故杵臼之弑亦称人者，宋之人而固有生君杀君之柄矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "五",
        "章节名": "春秋世论·文公十三论五",
        "text": "晋之乱，赵盾为之，夷皋之弑，赵盾坐之；同、括之戮，赵氏当之；则犹有法也。宋之人杀其大夫无忌焉，弑其君无忌焉。主名不立，刑魁不坐，犹置尊于九逵而唯人之饮之也。故宋自成公之没，遂以靡弱，穆、襄、戴、武，攫于室以不竞于门，盖自是而宋兵之不及于天下者百年，为役于大国，以自免于亡而已矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "五",
        "章节名": "春秋世论·文公十三论五",
        "text": "春秋诸侯之衰，自宋始也。宋以大夫相杀而始衰，郑以大夫相杀继之，然后齐、晋之大夫相杀，以终五霸之天下。乱人者先自乱，其来旧矣。入春秋之始，乱天下者宋、郑，而二国先敝。上下师师，戕刻叨惏以为德，于以纾乱也，不亦难乎！故曰自诸侯出，十世希不失矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "五",
        "章节名": "春秋世论·文公十三论五",
        "text": "周之初东，小国之强者莫如郑，而郑先鲁、卫以亡；大国之强者莫如宋，而宋先齐、晋以亡。君倚臣，臣倚民，倚其强鸷而教之竞，竞在国人则无君，无君则无国，无国则不足以有诸侯。王者之法穷，霸者之威殚，而帝王封建之天下莫与立矣。祸发于宋、郑，而《春秋》之例变；乱成于齐、晋，而《春秋》之笔绝，虽圣人亦末如之何也已！",
        "level": 3
    },
    {
        "书名": "春秋世论",
        "年号名": "文公十三论",
        "序号": "六",
        "章节名": "春秋世论·文公十三论六",
        "text": "阳处父之党赵盾也，谓盾也能，曰：“使能，国之利也。”呜呼！盾之能也，持文法以改霸政已也；骩霸政以饵细人已也；诛杀异己以收权焉已也；空君侧，树私人，便其弑逆已也；延乱贼，固其位，以得赂焉已也。若夫能以利国者，吾未之闻。",
        "level": 3
    },
    {
        "书名": "春秋世论",
        "年号名": "文公十三论",
        "序号": "六",
        "章节名": "春秋世论·文公十三论六",
        "text": "城濮以来，楚忌晋而不敢逞，息心于中国十五年，是齐桓所不能得。狼渊之师，实首北涂，于是中国之困于楚也，北渐于宋、卫，东延于莒、鲁。夫文抑楚，襄抑秦，其君之不惮力以外御，抑先、狐之宣力者勤矣。故先、狐者，社稷之宗臣，秦、楚之所惩也。先、狐斩于内，秦、楚竞于外，岂盾之不逮哉？盾之心，路人知之，而况敌国邪？故养威以御侮，不患无能臣，而患有异心之臣。秦桧居中而岳飞返旆，扣马之书生知之；刘裕志篡而关中不守，赫连勃勃早觉之矣。奸不殄，廷不睦，世臣殚，大将诛，君威已穷，人心已解，乃徒以改法制度，矜名责实于小数，如此而不为强敌所窥者，凡几哉！",
        "level": 3
    },
    {
        "书名": "春秋世论",
        "年号名": "文公十三论",
        "序号": "六",
        "章节名": "春秋世论·文公十三论六",
        "text": "党人进大奸以移国，举成功而一旦弃之，其未用也，则称其能；其已死也，犹奖其忠。传《春秋》者，不察处父、韩厥之邪心，而以举能报德之令名归之。议论成于流俗，而是非诡于圣人，亦未取赵氏之所以相晋者，要初终而察之也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "七",
        "章节名": "春秋世论·文公十三论七",
        "text": "文公九年，楚椒来聘，秦人归襚，明年而秦伐晋，楚逼宋，吉凶之问旁午于中国而莫之禁，夫然后欲有所为而莫之忌也。楚故夷也，称君称使，加以中国之辞，以为楚欲主中国，而鲁受之矣；秦初变夷者也，略其君臣，从夷狄之例，以为鲁之受禭于夷矣。然则鲁将受之邪，亦禁之邪？受之之害，则既益其无忌，而祸被晋、宋矣。禁之，而彼挟必受之势以取必于受，后此公子遂欲以抑术而固莫如何也。盾之佐霸，文之君鲁，其道已末，盖至是而不足与议受而议禁矣。春秋之世，秦之交鲁，仅两施于文公，他未见也。荆之交鲁，齐桓未霸以前，晋平失霸之后，与越椒之来，三而已矣。驰骋于友邦而莫之忌，知盾之不足有为也；蹑踵于鲁而不忧其不受，知文之有二心于晋而莫自强也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "七",
        "章节名": "春秋世论·文公十三论七",
        "text": "芝，瑞草也，而不生于王者之廷，气正而瑞不得生。瑞不得生，则灾不得至。秦、楚之信问，充于周公之庙。鲁不以晋为嫌，晋亦无能问鲁，仅保新城之盟，而天下之不沉于楚也无几矣。盾不死，赵氏不灭，晋不能为霸。庸庸如鲁，王秦王楚，而徼其福以为荣，无不为也，亦乌望其有鲁连蹈海之心哉！",
        "level": 3
    },
    {
        "书名": "春秋世论",
        "年号名": "文公十三论",
        "序号": "八",
        "章节名": "春秋世论·文公十三论八",
        "text": "承筐之会，晋介鲁以谋诸侯，冢卿不与，无心于必合而姑试之也。又明年，商臣死，鲁君亟如晋，郑、卫亟会之。微商臣之死不及此，晋之复得诸侯，犹窃之也。商臣死，鲁如晋，郑、卫亟会之，闻商臣之死而遽若失，诸侯之归于晋，亦犹窃也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "八",
        "章节名": "春秋世论·文公十三论八",
        "text": "以窃窃霸，赵盾之为政可知已；以窃附霸，诸侯之谋国可知已。嗣是间楚之难，中国之不附楚者将二十年。楚固不与争而内是图，故一出而雄长天下，县陈服郑，几亡宋而鲁纳贿焉。中国之非楚敌也久矣，其得不亡也犹幸矣夫。",
        "level": 3
    },
    {
        "书名": "春秋世论",
        "年号名": "文公十三论",
        "序号": "八",
        "章节名": "春秋世论·文公十三论八",
        "text": "间中国之盛衰，乍伏而乍起，乍离而乍合，蛮荆之恒也。中国用其道，而人理灭矣。力固居诎，理不居赢，颠倒来去，措国于炎凉之情，其不亡也，是焉得不为幸乎？又况夫乘之不以其道，如新城之盟者哉！",
        "level": 3
    },
    {
        "书名": "春秋世论",
        "年号名": "文公十三论",
        "序号": "九",
        "章节名": "春秋世论·文公十三论九",
        "text": "霸者之得诸侯，必有所定。齐之创霸也以定宋，成霸也以定鲁，然则友邦之内难，霸者之资也。晋襄薨，商臣炽，赵盾无庸而失诸侯，新城之盟，幸楚乱而窃之也。合诸侯于已离，既莫之能一，而又重之以谋邾。谋邾者，非定其乱，乱其定也。乱其定，故邾可以亢晋，而况齐哉！",
        "level": 3
    },
    {
        "书名": "春秋世论",
        "年号名": "文公十三论",
        "序号": "九",
        "章节名": "春秋世论·文公十三论九",
        "text": "晋不足以敌楚，又西向而失秦，仅然其无隙者，齐耳。谋邾不逞，徒以取怨于齐，而终为齐诎。则南有楚，西有秦，东有齐，介然于河山之北，以一线系中国，殆弱缆之维巨舟也，而晋危矣。晋不能外楚，而只以外齐；不能争邾于齐，而更授齐于鲁。霸者之义，奉少夺长矣耳。霸者之力，弗克则退矣耳。夫于是曹、鲁之郛，亟受齐兵，而东向请事，晋之不得于鲁者二十一年，宋、卫、陈、郑亦不适于亲晋矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "九",
        "章节名": "春秋世论·文公十三论九",
        "text": "自晋之失诸侯也，维系郑、卫以从者，鲁耳。以邾失齐，而授齐以鲁，卫、郑之维系绝，而宋以孤危自疑，晋之不能主齐盟也二十一年。藉非断道之衅，齐不能有鲁而归之晋，则三方临制，瓜裂中原，而晋且受维系于他矣。新城、断道之间，篡弑者七国，而定国之权司于齐、楚。弗克于邾，弗克于天下也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "十",
        "章节名": "春秋世论·文公十三论十",
        "text": "厥貉之次，晋失郑于楚，逮于萧鱼，而后得郑者五十五年。阳毂之会，晋失鲁于齐，逮于断道，而后得鲁者二十年。鞍之战，晋亦惫矣，然后仅胜而得鲁。伐郑之师十五举，倾国以与楚战者再，晋亦殆矣，然后仅胜而得郑。失之如瓦解之不留，得之如牵羊之不进。藉终不得鲁与郑，则晋莫能以自固，而况为诸侯长邪！",
        "level": 3
    },
    {
        "书名": "春秋世论",
        "年号名": "文公十三论",
        "序号": "十",
        "章节名": "春秋世论·文公十三论十",
        "text": "当赵盾之世，天下三分，而晋最为下。无鲁，则无东诸侯也；无郑，则无陈、蔡也；晋仅保者，宋而已矣。夫晋之失诸侯也，何归乎？归于弑父之商臣，弑君之商人也。举固有之诸侯，委之乱贼而不能收，晋于是曾乱贼之不若矣。故天下之所必侮者，慝心为上，贼行次之。贼行者，恶已昌也，犹麏麚之屈于豺虎也；慝心者，内自丧也，鼠虽有豺虎之心，无能为于白日也。赵盾怀攘晋之心，而固不敢昌，有所护于乱贼，而姑为之讨，一若进争，一若退让，盱睢姝暖，周章避就于名实之间，以利用其图君之秘计。彼乱贼者顾得恣其无复忌惮之威，以猎天下于其手，盾之非其敌也久矣。盾心一藏其阴鸷，而天下趋归于枭獍。始乎履霜，终乎玄黄之血，亦可畏哉！",
        "level": 3
    },
    {
        "书名": "春秋世论",
        "年号名": "文公十三论",
        "序号": "十一",
        "章节名": "春秋世论·文公十三论十一",
        "text": "郑即楚，晋不能争，而犹姑与之争；鲁已齐，晋淡然相忘，一莫问也。岂不欲有鲁哉？盾之所尤忌而不与争者，弑君之贼也。而商人新弑，以为是能弑者之果足为天下雄矣。故即有争鲁之心，忌与齐难，而姑置之。迨乎荀林父继之，鲁固早为齐有，而晋习忘之固也。非齐顷之狂，自失鲁焉，则晋终无望于鲁矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "十一",
        "章节名": "春秋世论·文公十三论十一",
        "text": "盾之置鲁也，必有辞也。以谓诸侯无恒授，往而争，不若退而修政也。邪说倡，国人惑，乃以日暴灵公之失，而自要民誉。其后司马侯、叔向且祖述之，以捐陈、蔡，况林父之亲与授受而传心者乎？唯忌讨贼以让权于贼，则贼亦忘其为贼，以雄长诸侯而无忌。幸哉！晋之犹得有宋也。公子鲍而有齐、楚之心，晋其仆矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "十二",
        "章节名": "春秋世论·文公十三论十二",
        "text": "庸者，秦、楚之争地也。秦得庸则蹑楚之背，楚得庸则窥秦之腹。秦得庸则卷商析以临周，楚得庸则通武关以间晋。楚方病，秦人扶之，西为之通巴，南为之距戎，俾楚获安足矣。得庸不有而授之楚，秦之亲楚何其至也。秦、楚之相亲，晋故焉耳。秦戒晋，而楚挠其南，则晋掣。楚争晋，而秦挠其西，则晋疾视楚而不敢争，故秦之谋此甚深也。",
        "level": 3
    },
    {
        "书名": "春秋世论",
        "年号名": "文公十三论",
        "序号": "十二",
        "章节名": "春秋世论·文公十三论十二",
        "text": "举庸以通秦、楚之径，相为肘臂而屈伸喻，可无问其在楚之异在秦也。抑秦唯委庸于楚，而后楚无忌于秦。楚无忌于秦，则益东争陈、郑而弃西略。则西鄙之戍守已堕，庸且为瓯脱之壤，若有若无，匏系于楚，而唯秦之取舍矣。于是楚之与秦，无离心而有合势。无离心，晋之所以重累也；有合势，则秦、楚相并以合，自此始矣。戎蛮尽，山木刊，道路通，发踪相及。秦之烧夷陵以灭楚者由是也，楚之余民扣武关以亡秦者由是也。故庸之灭，秦、楚之大司也，而秦人之谋深矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "十三",
        "章节名": "春秋世论·文公十三论十三",
        "text": "《传》谓弑密州者展舆，胡氏曰：“不足信也。”洵然，则谓弑庶其者仆，亦宜据《经》以订其非也。且使仆而因国人以弑也，得国人矣，是楚商臣、蔡般有国之资也，胡为其以宝玉奔哉？",
        "level": 3
    },
    {
        "书名": "春秋世论",
        "年号名": "文公十三论",
        "序号": "十三",
        "章节名": "春秋世论·文公十三论十三",
        "text": "莒弑庶其，薛弑比，主名不立，国人蜂起为乱而弑之也。国人蜂起而弑之，贼无适主，无或如州吁、商人之思攘其国，无或如子翚、华督之欲有所立，无或如赵盾、崔杼之以擅其政。能然，则人主之遇弑者犹鲜也。非大无道如庶其、比之得罪于邱民，弑祸息矣。于是而见先王众建之义精，而其利弘矣。",
        "level": 3
    },
    {
        "书名": "春秋世论",
        "年号名": "文公十三论",
        "序号": "十三",
        "章节名": "春秋世论·文公十三论十三",
        "text": "溪涧之水，鳣鲔不潜；甔瓯之家，伯叔不讼；利无所竞也。故曰：“万乘之国，弑其君者必千乘之家；千乘之国，弑其君者必百乘之家。”是以曹、滕、邾、杞，无今将之臣子，而齐、晋、宋、鲁，攘臂相仍，君刃在脰而不自保也。故众建诸侯而少其力，以安侯也。贾谊、晁错不审，而但以为天子之利，乃以贾诸侯之怨。先王之道隐，而义以为利，公以为私，恶望其足以推行于天下哉！",
        "level": 3
    },
    {
        "书名": "春秋世论",
        "年号名": "文公十三论",
        "序号": "十三",
        "章节名": "春秋世论·文公十三论十三",
        "text": "《春秋世论》卷二终",
        "level": 3
    },
    {
        "书名": "春秋世论",
        "年号名": "宣公十论",
        "序号": "一",
        "章节名": "春秋世论·宣公十论一",
        "text": "终宣公之世，鲁无效于晋，而晋亦若忘之。晋无忌于鲁，谓有俟焉可也。鲁不忌于晋，以逆得国，而犹莫之效，则其料晋之必忘，而因忘晋也甚矣。故当宣之世，晋以失霸于山东。",
        "level": 3
    },
    {
        "书名": "春秋世论",
        "年号名": "宣公十论",
        "序号": "一",
        "章节名": "春秋世论·宣公十论一",
        "text": "齐桓之霸，鲁成之；宋襄之霸，鲁败之；鲁亦重矣。晋文之霸，非鲁成之；晋襄之继霸，则固深有求于鲁也。深有求于鲁，鲁亦不轻。失鲁而后齐张，齐张而与晋亢，则楚且乘齐而以为援，是晋尽丧东诸侯以渐授之楚也。故鲁忘晋而东国离，宋乃益孤。晋之所与同好恶者，孤宋而已矣。《春秋》书晋人宋人伐郑，辽戾寒凉之色形矣。宋孤，则郑压之。《春秋》书宋师败绩，获宋华元，土崩瓦解之势形矣。之二形者，无霸之征也。晋无鲁则无宋，无宋则固不能以有陈、郑，将争之于汝、颍，或掣之于济、泗。项羽之制于汉也，此而已矣。",
        "level": 3
    },
    {
        "书名": "春秋世论",
        "年号名": "宣公十论",
        "序号": "一",
        "章节名": "春秋世论·宣公十论一",
        "text": "迨其后，齐失鲁而后晋复张，乃以有鞍之捷，宋、鲁合而后晋复竞，乃以有鄢陵之胜。《诗》云：“萚兮萚兮，风其吹女。叔兮伯兮，倡予和女。”莫之和则或吹之，何足以与立哉！",
        "level": 3
    },
    {
        "书名": "春秋世论",
        "年号名": "宣公十论",
        "序号": "二",
        "章节名": "春秋世论·宣公十论二",
        "text": "不虞之誉，或有自来。赵氏之得誉于晋，盾躬弑而犹曰宣孟之忠。彼亦有以致之也。盾之得政，晋师不出于山南者十三年。迨夫楚人锐志北图，郑叛以应，聊整师以出，逍遥往复委宋于郑而不救，偿秦怨于崇而不力，若进若退，未尝有一矢之遗也。夫好逸而恶劳，安目前而忘远虑，民之情也。晋之初兴，未得诸侯，迨文、襄踵起，日戮力以勤天下，而民亦劳矣。盾固知其可市而戢兵以市之，故晋失霸而盾得晋，贾细人以呴沫之恩，收死士以自卫，而重用之于私斗。然则群晋之人，岂唯童心之夷皋是憎？武、献、文、襄，咸视为虐我之仇而忘之矣。武师其智以建弭兵之策，天下之兵弭，晋弗弭也。晋兵弭于天下，赵氏之党，弗弭其兵于晋也。休养死士于私门，故以逐荀、范，灭智伯，沛然一因其力之有余，于是蔑周分晋，寝处燕颐，使韩、魏与齐匹立，而几以帝。呜呼！盾之智，施及后世，如是其深也，则其视晋霸之失，如浮沤之散而不恤，又何怪乎！",
        "level": 3
    },
    {
        "书名": "春秋世论",
        "年号名": "宣公十论",
        "序号": "二",
        "章节名": "春秋世论·宣公十论二",
        "text": "夫赵氏市民，民争偿焉。然则民固可罔，而天下亦可以逆邀邪？曰：赵之市民，天理之逆也。民之市于赵，天理之顺也。春秋之用兵亟而莫甚于晋，东难齐，西难秦，北难狄，南难楚。虽有可战之民，而困于四战，则汔可息肩而乐与之息肩。民非怀赵，夫亦以自恤也；天非奖赵，姑亦以纾民也。治乱之数仍于不得已，而当其尤乱，猝无太康之望，则姑无问逆顺以纾民焉。此天之所不与圣人同忧也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "二",
        "章节名": "春秋世论·宣公十论二",
        "text": "梁、陈涂炭而姑息肩于周、隋，宋靡金淫而姑息肩于蒙古。息肩者终不可息，夫然后治以开焉。故赵终亡于秦，而秦遽亡于汉，小逆而大顺，天岂爽哉！呜呼，民之姑息肩也，生非固生，乐非固乐，以贼为忠，以异族为心腹，惠乍饵之毒，乍隐焉，未旋踵而棘生其目。“终鲜兄弟，谓他人父。谓他人父，亦莫我顾。”乃以悟所与者之非，不亦悲乎！",
        "level": 3
    },
    {
        "书名": "春秋世论",
        "年号名": "宣公十论",
        "序号": "三",
        "章节名": "春秋世论·宣公十论三",
        "text": "齐桓起，天下诸侯无自相战者。诸侯之复自相战，自大棘始。晋委郑于宋，宋无望于晋，不得已而与郑战。晋委郑于宋，郑无忌于晋，恃楚而与宋战。晋置诸侯而君臣相图，楚斗中国以乘毙而收利，宋、郑不揣，贸贸而争，于是而天下之无霸稔矣。天下无霸则诸侯贸贸以争，故《春秋》之义，不得已而奖霸，霸之诚不可无也。乃天下无霸，诸侯遂贸贸以争，则春秋诸侯其不足以自立久矣。贸贸以争，非徒背道而崇恶也，抑舍安而即危也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "三",
        "章节名": "春秋世论·宣公十论三",
        "text": "故郑之战宋，郑之大惑也。郑既无晋，而犹可有宋。宋，郑之辅也。尽力以争于宋，覆其车，禽其将，以为楚效，而郑孤矣。郑孤，则存亡之命，唯楚之志力是视，故日奔走于楚，而国卒破，牵羊肉袒之辱，郑不失宋，无此也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "三",
        "章节名": "春秋世论·宣公十论三",
        "text": "宋之战郑，尤宋之大惑也。晋不能有宋，宋犹足自为国也。而为宋外屏者郑。郑北事晋而宋安；郑南役楚而犹不足为宋祸。宋有获车俘将之大怨于郑，势成乎不可复合，故委郑之存亡于楚，楚乃以无忌于郑而席卷之。郑破未几，宋以易子食、析骸炊而受盟焉。郑不破，宋无此也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "三",
        "章节名": "春秋世论·宣公十论三",
        "text": "天下即无晋，宋何不足以自立？天下苟无楚，郑将何挟以自逞？春秋诸侯，贸贸其如斯也。失势而乱，得势而骄，力趋于亡，未或愒焉，其不滨于尽以归楚者，非霸其何恃焉？子曰：“管仲相桓公，霸诸侯，一匡天下，民到于今受其赐。”此之谓也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "四",
        "章节名": "春秋世论·宣公十论四",
        "text": "晋灵弑之明年，晋侯伐郑，郑及晋平，自是而晋、楚之争陈、郑者九年，而楚终得之。盖赵盾之初，非不欲得陈、郑以自张也。灵公尸位十有四年，未尝一躬将而亲执牛耳。盾以内惎之情，浮沉以游天下，若将茹之，若将吐之，皆不力也。灵公死于其手，而后扶所弈置之黑臀以出，亟平郑，旋平陈，争陈者再，争郑者四，两盟诸侯，而介卫以合久不相事之鲁，至是而盾之事中国也亦已勤矣。呜呼！方其弗勤，犹未失也。迨其勤而后失之，人知祸之所自成，而不知所自积，则几令祸首之不章也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "四",
        "章节名": "春秋世论·宣公十论四",
        "text": "当盾之志内弑而堕外功，宜其失也久矣。然而且不失者，楚之有越椒犹盾也。以盾争盾，以椒争椒，姑若不忘外事，而幸保其大衄，以苟养其民而成其志，两俱不力，而姑听宋、郑之自争也。越椒死，庄自为政，椒也浮沉之局已改于楚，而盾故盾也。习于浮沉者，国人安之，郑国狎之，敌末视之，区区挟所弈置之君，急用其兵，求诸侯于久失之余，其将能乎？幸哉盾之速亡，而林父兴，受其败，犹知悛也。故收功于狄，而郤克承之以抑齐，而固鲁、卫之交。藉盾不亡，晋亦救亡之不给，敢望此哉！故越椒戮而楚兴；赵盾不受诛而晋熸；武三思未翦而中宗再弑；张邦昌不伏法而兀术渡江；方从哲以优礼去而辽广踵陷。国是未明，人心未涤，静则日削，动则遽衄，祸之成也，非当其祸者之罪久矣。荀林父之受败，不足过责。",
        "level": 3
    },
    {
        "书名": "春秋世论",
        "年号名": "宣公十论",
        "序号": "五",
        "章节名": "春秋世论·宣公十论五",
        "text": "利之所成，害之所生，相沿相乘，未有已也。然则非正谊以择其大，而欲穷其委之归也，难矣。不善为谋者，一端而止；善为谋者，至于两端而竭。两端之外，逶迤以无穷，不可知已。晋之争陈、郑也，死争之陈、郑之郊，一端之智也。楚西图郑，故伐陆浑；东图陈，故疆舒、蓼。乘陆浑以临郑，凭高而下之势也；卷舒、蓼以临陈，拊背以扼膺之势也。且楚伐陈、郑，晋之所必争也；疆舒、蓼，伐陆浑，晋之所莫能争者也。其名不逆，其义不悖，其地不夺之中国而人无争，其势疏远而不怵人以急，其谋隐以迂而不示人以锐，卒以此收陈、郑于股掌。击之彼而取之此，得之外以制之中，知用两端而术亦工矣。呜呼！亦孰知其更有不可知者存乎？楚之有吴祸，自舒、蓼始矣。吴、越之无事于天下，忘天下也。忘天下者，亦唯天下之忘之也。天下忘之，彼因忘焉。曹丕之所谓囚亮于山、囚权于水者，亦一术矣。楚疆舒、蓼，以西临陈，而不忆其东之且临吴也。临吴则势不可以置吴，而必盟吴，吴于是不得不率越以受盟于楚。盟吴、越，而后楚有吴、越；楚有吴、越，而吴、越亦且以有楚。两相有于心而不相忘，巫臣之以纾吴忌而教之叛，决湍之势也。故盟吴之后十七年而吴祸起，且楚亦唯是介吴之习忘夫下，速起而要之耳。使吴之有早觉也，率越通晋，薄其既老之师于滑汭，楚不得有归辕矣。吴失之于滑汭，而死争之于巢、州来，吴之钝也，非楚庄之先料而可保者也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "五",
        "章节名": "春秋世论·宣公十论五",
        "text": "由是言之，而楚之伐陆浑，临商、洛、函、渑之户以逼秦者，亦幸秦之老于谋而不遽耳。秦之持楚也坚，用楚也大，故其争楚也不遽，临其户而若弗觌焉。使秦而先轸也，楚亦不得有归辕矣。以陆浑制郑，以舒、蓼制陈，两端之智所及也，而视晋为工。得志于陈、郑，而不能有，启秦、吴之忌，以相继而受败亡，非两端之智所及也。秦姑无竞以待其敝，楚之不敌秦久矣。夫为两端之智以摇天下者，亦如此矣乎。两端尽于阴阳，阴阳穷于变通，变而通之，存乎其义，非小智之所可至，是以君子弗尚也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "六",
        "章节名": "春秋世论·宣公十论六",
        "text": "楚子灭萧，不能有萧，而书曰“灭萧”，盖自是而灭也。楚师加萧，非有所怨于萧，为逼宋故耳。萧者，宋之附庸，为宋而毙。宋不能俟楚师之却，求其后以建之，而奄有其地。据后宋辰入萧，知萧为宋有。宋亦憯矣。宋憯，则不当以灭坐楚，乃委灭之实于楚而释宋。意者楚之入萧，尽收其子孙族姓而翦之，宋虽欲求其后而不可得与？剧哉非我类者之为毒也！非有所怨，而威之可及，不惜余力以殄之，殆犹蝎也，非欲食人，而当之者螫也。不能有之，不必有之，然且翦其子孙族姓以无遗；被其毒者，殆犹疫也，末之避而阖门以殚也。悲夫！",
        "level": 3
    },
    {
        "书名": "春秋世论",
        "年号名": "宣公十论",
        "序号": "六",
        "章节名": "春秋世论·宣公十论六",
        "text": "三代而降，三恪之祀不修，有天下而以鬼馁矣。然汉之亡也，刘宗盛于天下；唐之亡也，李宗盛于天下；施及今而犹为甲姓。晋之南也，司马氏之存者，琅玡而已；宋之亡也，赵氏之子孙殆乎尽焉；非易姓以避之，不逢其刃者鲜矣。故夫非我类者，其毒裂，其智短，其忌深，非所据而据之，故雄猜而果于杀。乘俄顷之淫威，不知留余地以处子孙于他日，则亦何忌而不快其毒也。悲夫！",
        "level": 3
    },
    {
        "书名": "春秋世论",
        "年号名": "宣公十论",
        "序号": "七",
        "章节名": "春秋世论·宣公十论七",
        "text": "势之所积，必有所循，其始常轻，其后常重。轻而得之者，无心之获也。无心之获，歆动为易，易于歆动，而心恒注之，则重积矣。重以积，重而委所重以从，其本且仆，其末益茂，势之积也，固然也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "七",
        "章节名": "春秋世论·宣公十论七",
        "text": "灭舒、蓼，而楚有事于东夷，犹楚志也；灭萧，而楚有事于淮、泗，非楚志也。灭萧者姑以逼宋，且未能有而授之宋矣。乃其后终楚之世，卒不能得寸壤于宋，而但得之萧以东。始之加兵于萧者，偶然耳。入萧地，俘萧人，山川之险易，民俗之坚脆，地利之丰肥，日浸润于楚，君臣之肾肠，无容自已而不已焉。自是以灭徐，自是以灭邾，自是以灭鲁，皆循此矣。",
        "level": 3
    },
    {
        "书名": "春秋世论",
        "年号名": "宣公十论",
        "序号": "七",
        "章节名": "春秋世论·宣公十论七",
        "text": "夫芈旅君臣，亦岂重在萧，而期其后之然哉？率然而加之兵，欻然而灭其国，臣民子孙已浮动其心于淮、泗而莫之抑，所必然也。徐灭而鄢郢与淮、泗之势均，鲁灭而淮、泗之势重于鄢郢。移重于淮、泗，则委鄢郢以从淮、泗。是故丹阳不保而保寿春，枝益茂，本遂仆矣。",
        "level": 3
    },
    {
        "书名": "春秋世论",
        "年号名": "宣公十论",
        "序号": "七",
        "章节名": "春秋世论·宣公十论七",
        "text": "赵委常山以窥代，而赵终于代；吴委荆州以固建业，而吴终于建业。善委者犹待之百年，而杨广歆平陈之利，早弃故国以忘于江都。夫无心之获，乍利其腴以寄命。其亡也，如枯木之春蘖，津液奔注于此以速绝。金人之焰，熸于汝宁，夫岂复有余种哉！",
        "level": 3
    },
    {
        "书名": "春秋世论",
        "年号名": "宣公十论",
        "序号": "八",
        "章节名": "春秋世论·宣公十论八",
        "text": "量固有所穷，势固有所折，智者知此而已矣。知此不乱，知此而善往之不亡。楚庄之起，窥三川，问九鼎，疆舒、蓼，盟吴、越，入陈下郑，胜晋灭萧，不知其且何极也。顿师于宋城之下，弗获已而以平退，于是而楚庄之量穷。且匪直庄也，楚自熊通以来，继盛者六世，沿汉东，被夔蜀，临陈、郑，举东夷，启申、息，贯淮、汝，灭国者数十，未尝阅数年而无获于中国，尤不知其且何极也。自顿师于宋城之下，受平以退，于是而楚之势以折。",
        "level": 3
    },
    {
        "书名": "春秋世论",
        "年号名": "宣公十论",
        "序号": "八",
        "章节名": "春秋世论·宣公十论八",
        "text": "盖自鲁宣之末年，彻春秋之终，以婴齐倾国之威，下鲁、卫而不能固；以虔狡悍之力，举陈、蔡而不能有。楚非昔楚，不得已而姑弭兵以自全矣。医者之言曰：“待其衰而刺之，良事已。”疾固有必衰，徒无刺之者也。惊于其势，怵于其衰，畏其炎炎，从之没世，勇夫所以无坚勇，志士所以无坚志，小人所以趋授之亡，君子所以终丧其守，不思其反焉耳。不思其反，反是不思，《氓》之妇人所为自悼于歧路也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "九",
        "章节名": "春秋世论·宣公十论九",
        "text": "《易》曰：“干母之蛊，不可贞。”贞，正也。乃非谓不正而诡随也。所用干者，与蛊相当，以正相取之道也。不可贞，勿以正相取而相当焉耳。父之蛊，蛊外成；母之蛊，蛊内生。外成者内未伤内生者外必溃。故母之蛊，蛊甚矣；甚而正取，亡之道也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "九",
        "章节名": "春秋世论·宣公十论九",
        "text": "晋灵之世，赵盾专心内贼，而捐楚不竞，内蛊也。捐楚而楚养其势，因是以北争而无所惩。无所惩，则楚益壮；视其无惩而安之，则晋益老。故县陈、入郑、灭萧、围宋而不可向迩，内蛊之溃于外，烈矣。",
        "level": 3
    },
    {
        "书名": "春秋世论",
        "年号名": "宣公十论",
        "序号": "九",
        "章节名": "春秋世论·宣公十论九",
        "text": "赵盾死，荀林父因之，正取以与楚争，而师大败，于是而林父知贞之穷也，舍楚事狄，而干之道得矣。故《蛊》之彖曰“先甲三日，后甲三日”，舍甲而求之先后，更新之治也。楚之于晋也远，狄之于晋也迩，狄之于晋也缓，楚之于晋也急。攒函之役，纾狄以并力于楚，舍迩图远，正取则激也。潞、甲之灭，置急谋缓，旁取则裕也。无狄患，而后可得志于齐，“先甲三日”之效也。得志于齐，而后可复振于楚，“后甲三日”之效也。故夫干内蛊而不以贞者，岂忘贞哉？唯勿忘贞，而后可不贞也；若将忘贞，而后得以贞也。故夫林父之于此，功正当矣。靖狄祸，抑齐恶，而卒以得之于鄢陵也。乃林父之于此，道正得矣。所恶于楚者，以其变夷，而狄尤非我类也。非我类者不入我伦，殄之非不仁，乘之非不义，名以正，功以裕，救积败之势于不迫，大亨以正而天下治，又胡不贞之有！",
        "level": 3
    },
    {
        "书名": "春秋世论",
        "年号名": "宣公十论",
        "序号": "十",
        "章节名": "春秋世论·宣公十论十",
        "text": "《泰誓》曰：“天视自我民视，天听自我民听。”二代之季，东迁之前，民之视听犹与天相为用；与天为用者，用夫理而已。故《诗》曰：“皇矣上帝，临下有赫。鉴观四方，求民之莫。”何以知天之求民莫邪？则唯民之自求莫也。民自求莫，诸侯固为之求也；诸侯求之，民以莫矣；民之所莫，诸侯不得而不求也。然则诸侯之视听因民，民之视听因天。乱未几而莫及之，天莫之也。",
        "level": 3
    },
    {
        "书名": "春秋世论",
        "年号名": "宣公十论",
        "序号": "十",
        "章节名": "春秋世论·宣公十论十",
        "text": "呜呼！逮春秋之季，而民之视听荧矣。视听荧，故无适求；无适求，则欲莫而不得。民固欲莫而无可求；无可求，而固欲莫，则必妄求而不审。无可求者，天所不得不荧也。不审其所求者，民之荧也。故《诗》曰：“天之方难，无然宪宪。”宪宪以妄悦，民之莫也无日矣。无王而不得不戴霸，天之难也，戴霸而不适所戴，民之宪宪也。荧以宪宪，视听无恒，捷捷翩翩，以徘徊于一日之荣枯而为向背。其将以求其莫与？适以求其所敝者而已。",
        "level": 3
    },
    {
        "书名": "春秋世论",
        "年号名": "宣公十论",
        "序号": "十",
        "章节名": "春秋世论·宣公十论十",
        "text": "鲁之主齐，自宣之篡也，而不自宣之篡始。文公之季年，为阳谷之盟，而唯恐不得齐矣。鲁之背齐，自宣没而行父之执国也，而不自宣公没始。宣公之季年，为断道之盟，而唯恐不去齐矣。当其欲得之，其大夫胁其爱女而不以为惭。当其欲去之，其君母一笑其使而遂不与之戴天。是岂齐惠之可以得鲁，而顷之必于失与？鲁之唯恐不得齐，唯恐不去晋也。迨其唯恐不去齐，唯恐不得晋也。晋不竞于楚，而鲁去之也若惊，卫欲合之而卒不合。晋大获于狄，而鲁欲得之也若惊，取怨于齐而不恤。不竞于楚，非必能为鲁害也。大获于狄，未见其为鲁利也。耳目荧于炎寒，而必为之怵。合齐而屈于齐，背齐而挫于齐，土田割，爱女辱，君臣疲于道路，洊岁受兵，频年失地，虚国以争民于锋刃，而士女殚于荆楚，无他，一应其视听之荧荧者而已。天虽有赫，无可为之莫也。有王者起，莫能必其存也，而后天下成乎大乱而不可息。二代之季，东迁之前，岂有此哉！国君荧而霸无权，外乃大侵，小民荧而君无制，臣乃大窃。天之视听邈矣，民不得而与为用矣。自是以降，荧于仕则背公而各死其党；荧于学则背道而各专其师；荧于性而谓他人父，谓他人母，奉夷狄盗贼以为君矣。天之聪明仅留于一二君子之视听，而民无与焉。为君子者犹莫之保，则人道其丧矣夫！",
        "level": 3
    },
    {
        "书名": "春秋世论",
        "年号名": "成公十二论",
        "序号": "一",
        "章节名": "春秋世论·成公十二论一",
        "text": "有国者不可以不知兵。知兵之所由胜，必先知兵之所由出；所由出者，斯民生死之大故也。三代之制，以兵为农；流及其衰，以农为兵。夫农者，几尽乎人之类，固可益者也。益之不已，而又益之，是尽取其民而战之矣。战国之战也，斩馘者至数十万，前古所未有，而亦后世所幸无。此数十万者，孰使之糜肝脑于一旦哉？兵农合一之说戕之也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "一",
        "章节名": "春秋世论·成公十二论一",
        "text": "三代之制，以兵为农，是犹其弭兵也。岁时之所讲练，财使之知兵而固不求其精。其有事而使即戎也，奉词以加所伐之国，威之而已。或不得已而至于战，以中夏战中夏，以诸侯战诸侯，旦解甲而夕修好，故甚忌乎兵之强，而偶成乎虔刘，则以兵为农，犹之乎弭兵而姑未弭尔。多寡之数，勇怯之情，坚脆之势，彼此相知而不相乘，则可以有制而不益。殆其敝也，友邦固为仇怨，相乘以其所知，而不得不增兵以自张，若鲁之惧齐而邱甲作是已。然追奔有礼，禽杀有道，犹是以中夏战中夏，而无取其强。迄于七国之争，糜烂以逞，而所用者犹此释耒操戈之氓，则一蹶不振而数十万之肝脑尽于一日，无他，人固不能自战，而乘乎胜负之机，鼓衰将死，欲自免而力不能也。矧后世之既不然矣。封建圮，郡县设，郡固不与郡争，县固不与县竞，无已而竞，缮尺一之封，讼于当宁已耳。中夏不相为战，所战者夷矣；守令不相为战，所战者盗矣。夷之与盗，追奔我者无制，禽杀我者无余，是不容以释耒操戈之农人当之，审矣。于是乎农幸脱于兵，而以可继之粟易不可再得之躯命。若夫兵之出也，因其地，因其财，因其习，募之以其情，阅之以其技，非夺其耒而强授之戈者比也。农得生，兵得用，判然不可合而一也，久矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "一",
        "章节名": "春秋世论·成公十二论一",
        "text": "呜呼！以郡县天下之无道也，幸而农之不兵也。农而兵，人狎于战，而盗满天下矣。以后世盗之横行，亢王师而杀长吏；夷之内讧，欲相代以君中国，幸而兵之不即农也，兵而农，人不能战，而天下终无小康之一旦矣。夫农之不可兵，犹士之不可贾也。泥于古者之欲兵其农，犹许衡之欲贾其士也。农其兵，以治封建之天下可矣；兵其农，春秋诸侯之所以重困民而流为战国之糜烂。犹夫士其贾，而授输粟、田塞下者爵级，以救一时之贫弱可矣；贾其士而廉耻丧、大伦，许衡之所以率斯人于夷狄禽兽之中以为儒也。由斯言之；使府兵之不革，唐亡久矣，安所收朔方、灵武之功哉？",
        "level": 3
    },
    {
        "书名": "春秋世论",
        "年号名": "成公十二论",
        "序号": "一",
        "章节名": "春秋世论·成公十二论一",
        "text": "天之生斯人也，有独者焉，有同者焉。圣人治其独，以相济而顺于大同；愚者汩其独以苟同之，而终底于交丧。今且执农人而问之：乐以粟养兵乎？抑乐家出兵而免粟邪？情所不堪，气所不胜；日死其氓，而趋以国陷，独何为哉？儒者治经以经世，尚勿取生人之躯命，以姑试其闻。",
        "level": 3
    },
    {
        "书名": "春秋世论",
        "年号名": "成公十二论",
        "序号": "二",
        "章节名": "春秋世论·成公十二论二",
        "text": "农其兵，殆乎其无兵也，乃天下且遂以有不力之农。今之屯田，参民田之一，而率以鲁莽不治，收不及民田之半，是且屈地力而硗确之矣。夫兵之不可使农也，既废兵固废农。而农之不可使兵也，则既废农又必废兵，可乎！故兵其农，则天下殆乎无农，而固无兵也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "二",
        "章节名": "春秋世论·成公十二论二",
        "text": "虽然，农其兵以纳兵于本，士其贾以登贾于文，进道也。故三代以之治，汉以之小康。兵其农，以坏农而陷之；贾其士，以抑士而汩之，退道也。故非昏主庸帅，与夫以苟且为儒者，末之用也。君子上达，故进天下以尊生尚德之事；小人下达，故退天下于辱贱死亡之中。进退之权，厚薄之情，治乱存亡之几，唯其人而已矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "三",
        "章节名": "春秋世论·成公十二论三",
        "text": "武王曰：“予有乱臣十人，同心同德。”知孟津大会之众，以无可却而未之却。十人以往，非武王之所恃也。非所恃而莫之恃，武之师所以为于铄与！僖公之诗曰：“公车千乘”，识者以知其车之非车也。又曰：“公徒三万”，识者以知其徒之非徒也。使其车足以车，而徒足以徒，胡为奔命于齐、楚与晋而莫能自主邪？",
        "level": 3
    },
    {
        "书名": "春秋世论",
        "年号名": "成公十二论",
        "序号": "三",
        "章节名": "春秋世论·成公十二论三",
        "text": "千乘之车，为车正者千，为车右者千，是勇士之可将者二千人矣。鲁之提封俭于五百里，而二千人以为将，将可知已。若夫徒之三万，驱其耕夫以充之，固无不得，而卒之为卒，亦可知矣。鲁无实而张之，季孙行父缘之以为军政，邱出甲而增其乘，四卿并将而增其军，张于阃者虚于廷，张于伍者虚于野，张于一举者虚于再用。楚一要之，而空其士女以赂，捐其爱弟以质矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "三",
        "章节名": "春秋世论·成公十二论三",
        "text": "夫鲁之为国也，固文有余而实不足也。文有余于礼而实不足，诸侯之蔑礼者犹貌侈焉；文有余于兵而实不足，实固不足，而文亦非果有余也。楚婴齐空国以起，而藐然孤矣。惟然，故婴齐亦无愈于鲁也，仅得之于蜀之盟，而宋、鲁、卫、曹已从晋而加郑。传者曰：众之不可已也。其以言兵，犹婴儿之畏霆，惧其声焉耳矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "四",
        "章节名": "春秋世论·成公十二论四",
        "text": "有事于天下，以道力取者，因渐渍之势；以强力取者，乘一往之功。夫苟乘一往之功，而其后之得失向背固不可问，抑其所固不问也。一往之功，以天下试。天下者，不容再试之物也。试而乘其窾，则得矣。乘其窾而得之，时无人焉，遂终得之，时有人焉，终不足以得，而其试也亦得矣。故夫夷之欲得天下而使天下向也，恒用此以兴。",
        "level": 3
    },
    {
        "书名": "春秋世论",
        "年号名": "成公十二论",
        "序号": "四",
        "章节名": "春秋世论·成公十二论四",
        "text": "楚之欲有事于天下久矣，未尝敢执中国之盟也。齐之盟也因齐，孟之会也因宋，大合山东、河北、关西之诸侯，主坛坫于四望之虚，则自蜀始。熊通欲之而不敢谋，旅、叔敖谋之而固不得。审、婴齐之不敏，一旦而大得于天下，夫然，故旋踵而诸侯瓦解以甚晋犹故也。当蜀之会，晋罢而归，鲁、卫内虚而惴，齐初创而未惩，秦惑于其众而疑可以得志，此天下危疑之窾也，婴齐厚用其一往以乘之而得矣。志于一往，一往之外无余算也。乘天下于一往，天下之犹可以再合，非其所亿计也。呜呼！有能知楚之意与力一往之不敌，而力尽则意尽者，夫何忧哉？",
        "level": 3
    },
    {
        "书名": "春秋世论",
        "年号名": "成公十二论",
        "序号": "四",
        "章节名": "春秋世论·成公十二论四",
        "text": "《书》曰：“若火之燎于原，不可向迩，其犹可扑灭。”一往之谓也。故曰：时有人焉，终不足以得。士燮、郤克之犹足有为也，而况其上焉者乎！故以貌取而震矜之，晋亦孤矣。新怨于齐，而齐为之导；东击而西应者秦，而秦与之偕；所与亲者宋、鲁、卫，而胥已屈服；奔走服从之已夙者曹、邾、薛、鄫，而莫不为之靡：而实不足恤也。一往之力，天下炫于一往，已事而知其不继，宋、鲁、卫所以旋加郑兵而不忌也。名援齐而非有抚齐之实，已事而知其不可与依，齐所以旋授玉于晋也。张其向晋之势以动秦，而终无以难晋，已事而知其不可与为，秦所以遽舍之而北恃狄也。婴齐不揣，乃复屡率孤军以与晋角，则始之炎炎，终之荧荧，而扑灭之有余矣，审之目所由集矢于鄢陵也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "四",
        "章节名": "春秋世论·成公十二论四",
        "text": "是以道力敌者，两不相迫，而忘者败，项籍忘汉以东，而汉急之，兴亡判矣。以强力争者，彼用一往，则此可相待。而迫者败。禄山老于长安，而朔方徐起以驱之，利钝决矣。一往者，愚人之所砻，靡人之所淫也，小人所以剥庐也。愚人之所，谋士持之以养其智；靡人之所淫，志士违之以守其贞，君子所以得舆也。故曰：时有人焉，终不足以得。得之而弗能守，守之而弗能延，亦奚足惴哉！",
        "level": 3
    },
    {
        "书名": "春秋世论",
        "年号名": "成公十二论",
        "序号": "五",
        "章节名": "春秋世论·成公十二论五",
        "text": "商、周之际，危行之都也，箕子、仲雍是已。之二子者，抱大贞以志乎所难，志操均也。观其流连之所延，正变之所肇，殆不得而并论。",
        "level": 3
    },
    {
        "书名": "春秋世论",
        "年号名": "成公十二论",
        "序号": "五",
        "章节名": "春秋世论·成公十二论五",
        "text": "箕子之世，明夷者也。仲雍，非明夷者也。泰伯已成乎逊，王季以无嫌而抚周，仲雍之志顺以行，无夷之者也。乃箕子之被发而囚也，为纣设焉耳。为纣而被发以囚，无欲已甚于纣也。纣已戕比干，而更授之杀，其于纣为已甚矣。故箕子无欲已甚于人，身辱而志于正，《明夷》之五，有黄中之德也。仲雍之必断发文身以混于蛮也，可以无夷者也。可以无夷，而必自伤，已甚于己矣。无已甚于人，不屈于己；已甚于己，必伤于人。故仲雍者，孤翔其志，蹈冥以求晦，《明夷》之上曰：“不明晦，初登于天，后人于地”，仲雍当之矣。雍之避季而以全爱，其志皎然，登天之明也；毁身而化于蛮，其用冥然，入地之晦也。以登天之明，成乎入地之晦，可以无伤而必伤其明，仲雍之志荒矣。故箕子艰而贞者也，仲雍明而晦者也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "五",
        "章节名": "春秋世论·成公十二论五",
        "text": "迨周之既有天下矣，箕子不受封于中国而之朝鲜，乃以化朝鲜于礼义，迄于今垂三千载，而犹烈。贞于其艰，艰而不易其贞，箕子之所为叙伦远矣。仲雍之于吴，去之未十世，而戾狂，鸟兽行而鱼鳖居，一入于地，尘封壤扃不见白日者数百年，君子之流风岂若是哉？",
        "level": 3
    },
    {
        "书名": "春秋世论",
        "年号名": "成公十二论",
        "序号": "五",
        "章节名": "春秋世论·成公十二论五",
        "text": "孔子曰“我则异于是”，以其不足以为贞也，异乎箕子之称仁矣。《春秋》之恶吴甚于恶楚，以其不足以有明也，异乎居九夷之不嫌陋矣。天有经，地有义，人有纪，孤翔其志，入于冥，而以冥人，人受其伤焉。故夫仲雍之于君子，其道未也，的然而日亡者也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "六",
        "章节名": "春秋世论·成公十二论六",
        "text": "郑成公立之初年，楚婴齐帅师以加郑。其明年，婴齐之师再至。盖自是以迄乎萧鱼，二十四年，楚兵郑者五，晋之兵郑者十三。郑之受兵也十八，卫三受晋命伐郑。郑之自以其兵犯宋、蔡也十一，凡郑之奔命于戎事者二十有九。甚矣！郑之愚也，以其国受天下之冲，死伤其民以从之也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "六",
        "章节名": "春秋世论·成公十二论六",
        "text": "郑之愚，楚不得独为智也。自婴齐之师频起，缘郑故而以兵向中国者十五，所以争郑者亟矣。亟争郑，而卒不得郑，伤其君，死其大夫，敝于吴，而几丧陈、蔡。楚之愚郑以疲之，仍自愚以疲矣。楚之愚，晋愈不得为智也。自绕角之役，缘郑故而以其兵与楚竞者十五，合诸侯以寻会盟者十五，所以争郑者益亟矣。避秦下吴，亟以争郑，郑劣从之，而几丧宋。晋因郑之愚而相竞以愚，贸贸然若舍一郑而不能霸也，晋亦惫矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "六",
        "章节名": "春秋世论·成公十二论六",
        "text": "夫郑之愚，任天下之冲于己，以为己重也。既已为天下之冲，而又任之。天下任之以冲，郑固无以克任也。内不揣力，外不揣势，乐与人之争而受其伤，郑殆以国为牺乎！楚之愚，以晋之急郑也。急郑者，晋之愚，楚因其急而急之，故首晋以愚。晋之愚，亦以楚之急郑也。急郑者楚之愚，晋因其急而先为急之，故分楚之愚。楚既不能以其力堕天下于未败而争天下，晋亦不能以其力用天下而折楚，则得郑失郑，如飘风移影去来之不足为明暗也。楚乃且以此而大启吴患，晋乃以此屈于吴而亦不敢问陈、蔡之合离，天下乃以知楚之毒不我及而释忌于楚，抑亦以此而知晋之弗克大伸于楚而宗诸侯。于是二国者交相疲，而讲好弭兵之说进矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "六",
        "章节名": "春秋世论·成公十二论六",
        "text": "兵已弭，晋、楚已相释，瓜分侯甸，各骛所欲，则霸者之统堕，而七国之形成矣。故之两国之争郑，其细已甚也。天下者，持于大力者也。细已甚，则交不足以持，而天下遂裂。不揆于势者，势之所自圮，况夫郑之以身任咎府者乎！漫然而召人之争，漫然而竭力以争之，相乘于一朝之忿，竞力于尺寸之壤，如姑与妇之竞一帚，而帚且自重也。天下以裂，生民以痛，不亦悲夫！",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "吴之乘楚，始于州来、巢，于是而知吴之无如楚何，而晋之不能用吴矣。晋之与楚争也，于冥扼之北，徐、豫之野，是所谓四战之国也。楚出山而战，不恤其内，画汉依山，无忌焉耳。故内固而外可以逞，胜则进，败则退，中无丧也。吴不谋所以丧其中者，亦与竞于淮、泗，楚虽进增一敌，而退犹不失其故。吴之于楚犹晋也，而其如楚何也。故吴之乘楚，莫利乎乘于晋之所不及乘；晋之用吴，莫利乎用于己之所不能用。吴涉江而仅及于州来，犹夫楚之未得州来已耳。吴涉淮而仅及于巢，犹夫楚之未得巢焉已耳。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "昔者楚尝未得州来与巢矣，而熊通以强，熊頵以逞。则州来、巢者，楚之骈枝也，且晋聚而攻楚于斯，吴亦聚而攻楚于斯，楚一面以应，而余犹晏然矣。吴胡不涉彭蠡，泛滥于江南，以袭鄂而窥郢邪！晋钳其味而吴捣其膺，无全楚矣。吴与晋聚争于徐、豫之交，而吴无固获。吴与晋聚争于徐、豫之交，而晋亦不能固信吴以缔其交援，故甫用吴而即与争郯，晋之不固用吴也，而吴掣矣。吴与晋聚争于徐、豫之交，即泗上诸侯惎吴而为楚分敌。鲁疑之，故伐郯而恐；齐疑之，故终与之争；吴又隔江渡淮以东北逐，而越亦乘其虚也。吴之不能如楚何，固矣。吴不能如楚何，则晋之用吴，亦徒多其敌而不获其初心。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "盖吴者，无能审者也。觇晋、楚之争于此，则以是为天下之枢，若得当之而即成乎王霸，贸贸然暴其与晋相用之势而弃其所攻，不知用也。迨至于阖庐为长岸之师，伍员为豫章之涉，而吴亦老矣。早窥之于江、湖之介，吴气新而楚魄夺，多取之于江、湖之介，楚壤逼而吴用利，岂至入郢而不能有哉！孙权之夺荆州也，先收之于三郡，其知此矣。晋介然以用贸贸之吴，吴介然以听贸贸之巫臣，吴恶能大得于楚，晋亦恶能固用夫吴邪？逆势以图大，知用聚而不知用散，凭力而废谋，兼此三者，虽强如苻坚，悍如完颜亮，不足惮矣。楚犹然其惮之，抑以知婴齐、侧之无能为也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "晋景之末年，忧楚为已亟也，乃不知婴齐、侧之不足为晋忧也。然而晋忧之亟，于是而用吴。吴为出兵以向州来、巢，而晋忧犹未释也，乃归鲁、卫之侵地以固齐，齐为听命以寻盟于蒲，夫然后得问罪于郑，以执其君而伐其国。抑鲁、卫以伸齐，介齐以待吴，晋之所为翼东诸侯以拟楚者已劳矣。曾未数年，不得志于郑，抑无一矢以加楚，所谋者一无所效，顾请求成于楚而始与楚讲。夫晋将挟齐、吴以动楚，而徼其成与？抑晋之固不欲成于楚，方将挟齐、吴以制楚，弗获已而姑与之成与？由是以度之，知晋之所甚急者秦也，故成楚，而伐秦之师大举也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "齐之霸，所与偕者，宋、鲁也；晋之霸，所与偕者，齐、秦也。齐孝公不能下宋而轻鲁，齐于是乎为天下役。是故事必有所基，因必有所亲，农者不舍其先畴，则旱而不馁。鲁、卫之于晋，懿亲也；晋之于齐始所偕以霸者也。合鲁、卫以攻齐，抑鲁、卫以伸齐，胥非术也。鲁、卫不亲，而齐亦不信，晋之弃其亲者两矣。下齐以制楚，其庶几也。下齐制楚，而必因齐以通吴。晋于是而失之一。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "楚、晋之与争霸者也；吴、晋之未与争霸者也。虽然，所恶于楚者，自王也，戾而不可亲也，利食乎中国而不恤天下之裂也。夫此三者而吴皆视楚，其毁衣冠，灭典礼，为加甚焉。且未成者之方兴，视已成者之将替，尤乎其不可向迩矣。方制一楚而又进一楚，进一楚而又无以制楚。晋于是乎而失之二。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "齐，所与偕以霸者也；楚，争之而以霸者也。下齐以制楚，其庶几矣。楚，争之而以霸者也；秦，所与偕以霸者也；下楚以求大逞于秦，晋于是乎而失之三。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "秦之得罪于天下，唯党楚也。秦之舍中国以向楚，晋激之也。是法之所公戮，楚首而秦从矣。且晋之托国也，秦与密迩，可与共功而撄之也，则害亦切。楚远矣，与其交吴，且不如其交楚，况夫与其交楚，固不如其交秦也。交其远，攻其近，害中于肘腋，而威损于遐方。晋于是乎而失之四。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "通吴以制楚，吴不能制楚而兵先及郯。他日吴之能制楚，而又夺蔡于晋，且以夺鲁、卫而破齐，晋固未能用吴也。下楚以逞于秦，楚终莫为我以摈秦，且乘其有秦之衅，而亟伐郑以夺郑于晋。晋尤未能用楚也，两授其腹心于非所据，竟无尺寸之功而反丧焉。晋于是乎而失之五。",
        "level": 3
    },
    {
        "书名": "春秋世论",
        "年号名": "成公十二论",
        "序号": "七",
        "章节名": "春秋世论·成公十二论七",
        "text": "夫晋之果欲服齐也，则无如其固鲁、卫也，鞍之战所以克，有先效矣。晋之果欲制楚也，则无如其舍吴以全齐也，抑无如其捐秦忿以自固于河也，城濮之战所以胜，有先效矣。晋之果欲无秦祸也，则无如其伸威于楚也。他日楚屈于萧鱼，晋伐秦而秦不敢报，其明征矣。晋为瞀焉以成乎五失，于是而吴、楚之迹交于中国，而终失秦，以自困于河。故夫晋景、栾书之汲汲以谋也，诚不如其勿谋也。《诗》云“如彼筑室于道谋，是用不溃于成”，芸芸焉取天下之合离与齐谋之，抑与吴谋之，又且与楚谋之，是非所谓道谋者与！",
        "level": 3
    },
    {
        "书名": "春秋世论",
        "年号名": "成公十二论",
        "序号": "八",
        "章节名": "春秋世论·成公十二论八",
        "text": "周之东也，封建之国，残割十九。冀割于晋；雍割于秦；荆、扬、徐割于吴、楚；幽县北隅，殆割于燕；梁限于南，殆割于巴蜀。冠带之君守其国土，以仿佛先王之侯服者，豫、兖、青三州之壤耳，是皆商纣之仅有以亡者也。若夫文王之所怀柔，则裂为六七大国，而侯度以绝。豫州之境，陈、蔡、郑、许，楚日践之，而鞠为战垒，国之延者仅也。青、兖之国，未食于齐者几，犹足以自立，逮夫巫臣通吴，而莒、鲁、郯、邾始为吴、楚、晋之争地矣。故莒之不戒也，其言曰：“孰以我为虞？”诚不虞其或虞之也。乃楚知吴、晋之所自通，悬师远击，以绝其交午之道。莒为冲矣，恶得而不受兵？国弱而猝受兵于不虞，恶得而不溃？莒溃于齐、鲁、邾、郯之间，鲁、邾及郯恶得而不危？鲁、莒、郯、邾危，而齐、楚之狡以启疆恶得而不相争以乘之？于是而青、兖之国不亡尽而不止。",
        "level": 3
    },
    {
        "书名": "春秋世论",
        "年号名": "成公十二论",
        "序号": "八",
        "章节名": "春秋世论·成公十二论八",
        "text": "呜呼！青、兖之土于晋不相及也，于楚不相及也。晋不于是而争楚，楚不于是而争晋。不为争冲，犹小康也。召一吴而开楚以北，导齐以西，则东尽海滨而无宁宇。甚蔽者必有所归，归则如奔堤之水而不可抑。北尽沧海，南垂百粤，皆齐、楚之所制矣。天下恶得而不七？七国又恶得而不一于秦也？天下之将改，必有祸人者启之于所不虞。夫巫臣之为祸人久矣，一隅不能小康，祸其极夫！",
        "level": 3
    },
    {
        "书名": "春秋世论",
        "年号名": "成公十二论",
        "序号": "九",
        "章节名": "春秋世论·成公十二论九",
        "text": "王充曰：“君子有不幸而无幸，小人有幸而无不幸。”然则幸者恒与小人遇，而故违君子与？非然也。物因于理，事因于势，因则必穷，穷不遽亡，天之道也。故曰：“穷则变，变则通。”夫画其生而致之生，画其死而致之死，造物者其为是拘拘者乎？是故物极于减，势往于衰，则恒有变以应之。其变也，恒乘其纷纠，发于不测，而若以相济，君子小人固咸有此矣。乃君子则夷然而置之，小人则泰然而用之。置之若失之，而固无失也；用之以希利，而利或报也。此君子小人用幸不用幸之别也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "九",
        "章节名": "春秋世论·成公十二论九",
        "text": "晋厉之世，晋方盛意以折楚，楚亦蕴欲以折晋。鄢陵之战，楚果折而晋伸矣。乃前乎鄢陵也，宋则有鱼石之事。晋悼之世，楚聚力以争郑，郑委楚以亢晋，晋屡兴无功，宋、卫、鲁日受郑师焉。乃间乎虎牢之戍郑，则有西宫之难。夫宋，晋之左肱；郑，楚之前茅也。楚失之鄢陵，得之彭城，故虽败而犹张。晋制郑而楚制宋，势相均矣。是殆天将挫楚，而先授之复振之资与？于是而楚人用之，遂以益郑魄而固其交，互以争衡，而晋且为之避。西宫之难，视华、鱼之争，均已。晋因之以临郑，可无郑矣。侯晋在晋，堵尉司氏在宋，而晋人勿用焉，疑乎晋之智不逮楚而非也，楚可用鱼石，晋不可用郑盗也。是故却子华而郑早服，奖元咺而卫终叛。用幸以凶，不用幸以吉，受天之变，无宁受天之穷，君子之道也，反其道则凶矣。间于征舒以入陈，间于蔡般以灭蔡，小人之用幸也利，而不知不用幸也之益利。贪天之变，不受天之穷，小人之道也。驯致其道亦利矣，莫之致而或致，纷纠于此而涣散于彼，命之无恒，听之焉耳。安其恒，远其利，无投其间，自有其可为而不赖，君子不谓命也，行法而已矣。若夫乘君子之器，用小人之智，然而不败者，什不得一。呜呼！梁武亡于侯景，宋徽破于药师，其明鉴已。",
        "level": 3
    },
    {
        "书名": "春秋世论",
        "年号名": "成公十二论",
        "序号": "九",
        "章节名": "春秋世论·成公十二论九",
        "text": "无资而兴，天兴之也；有资而兴，人自兴也。古之帝王及其元侯，肇邦国，立人纪，其势一屈一伸。介乎其伸，苟有为者，皆有造以兴，后先相藉，而天无能开猝起之功。秦灭诸侯，废人纪，人不能以自兴，故汉以降，猝兴者君天下于崇旦，以息天下而奠之数百年，胥天功矣，周以上之所未有也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "九",
        "章节名": "春秋世论·成公十二论九",
        "text": "商之兴也，契、相土也；周之兴也，稷、三后也，汤、武非无藉而王也。微独王然，霸亦有之，霸非猝起而合天下也。齐桓之霸，僖、襄开之，西平宋、郑，东收纪，而桓资焉；晋文之霸，武、献开之，并屈、魏，翦虞、虢，而文资焉。逮乎晋之且失霸矣，景克齐于鞍而复振，厉大败楚于鄢陵而遂张，悼公资之以兴，坐收诸侯而以勤郑。故微鄢陵之胜，晋不能以屡挫之余，劳师经岁，逐河山之表，而诸侯不贰，楚人不乘，其亦明矣。晋之将大有事于楚也，合齐以自翼，威秦以自坚，阳予楚好以缓其毒，东树吴援以掣其后，而后君不恤劳，将不恤死，以成乎必弗受败之势。呜呼！其亦勤矣。推悼之功，而没厉之劳，是赏获者之获而恶耕者之播也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "九",
        "章节名": "春秋世论·成公十二论九",
        "text": "王之兴以德，德之报延及后世，而身亦佑焉，故太王、王季、文王功各集而安荣不替。霸之兴以功，功必与过互，而天参用其予夺，身受其敝，后人乃得资焉，故诸儿、州蒲及身而弑，佹诸之裔死亡相踵，身受其敝，而人复抑之，乃使桓、文暨悼尸崛起之名，非平情之论矣。霸之必有藉也，犹无恃天也，故曰霸者王之委也，人纪乱而天始为功。其流逾下，乃有旦破一敌而夕居天位，若陈霸先、刘知远之区区者，天且用其不可知以屈天下，而位非大宝矣。暴秦圮人纪以同于禽狄之自王，可胜诛哉！",
        "level": 3
    },
    {
        "书名": "春秋世论",
        "年号名": "成公十二论",
        "序号": "十",
        "章节名": "春秋世论·成公十二论十",
        "text": "君子之相攻，两伤者也；小人之相攻，偏激者也。君子相异以志，相竞以气，志固不欲盈，气固不相避，无固胜之心以不恤其败，两伤矣；小人相图以谋，相压以力，谋之已密，祸可为福，力有盈虚，不胜者胜者之资也，激成其尊安之势，不可拔矣。故小人者，恒利于小人之见攻也。君子攻小人不克，小人之威振矣，犹未得乎名也；小人攻小人不克，而后小人之名亦顺。夫小人而既得乎名矣，虽有君子，无可为异，而姑顺焉，况时无君子者乎！",
        "level": 3
    },
    {
        "书名": "春秋世论",
        "年号名": "成公十二论",
        "序号": "十",
        "章节名": "春秋世论·成公十二论十",
        "text": "季氏之强于鲁也，当宣公之时，未能固也。宣公老，归父起攻之，而季氏以固。逮成公之世，行父犹饰忠以市也，穆姜乱，侨如继攻之，而季氏以昌。迨宿之身，名可无饰，人可无市，安坐以收鲁如其素矣。夫始攻季者，逆臣之子也，以顺讨逆，而季乃有名。继攻季者，宫中之幸臣也，奉社稷以讨幸臣，而季名益振。凡所驱以伐异而府权，皆挟公忠以将之，非季之能有夫公忠也，逆子幸臣委公忠之迹以授之也。名亦得，威亦立，此贸贸以攻之，彼深谋而持之，贤如婴齐，不容已于听命，盈鲁之廷，岂复有难季者哉！",
        "level": 3
    },
    {
        "书名": "春秋世论",
        "年号名": "成公十二论",
        "序号": "十",
        "章节名": "春秋世论·成公十二论十",
        "text": "绍、瓒之逆，操之资也；刘毅之狂，裕之资也；林甫之败露，国忠之资也；训、注之倾危，阉竖之资也。栾盈叛而晋分，智瑶狂而晋灭，祸之所激，势之所趋，无尤小人者，小人不骋。桓玄猝起而疾亡，无激之者也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "十一",
        "章节名": "春秋世论·成公十二论十一",
        "text": "《书》曰：“皇建其有极，敛时五福，用敷锡厥庶民。”“五福”者，君以代天而用其向也；“敛”云者，操之谓也；“敷”云者，制之谓也。君之所贵，贵矣，故曰：“无有淫朋，人无有比德。”淫于其朋，相比以为德，君之所贵者贱之，而君若寄，害之大也。淫者不可以为德者，也故小人能猖狂于下，而不能持也。比以为德而忘其淫，则持之固矣。武王之矢纣也，曰：“官人以世。”官人以世，犹不如以世官人者之逆天也。况夫据世以自官，敛福于下，抑俊民而贱君之所贵者哉！",
        "level": 3
    },
    {
        "书名": "春秋世论",
        "年号名": "成公十二论",
        "序号": "十一",
        "章节名": "春秋世论·成公十二论十一",
        "text": "春秋之世，列国之卿，所为进退者，数族而已。族自相用，君无敛焉，无敷焉。非其族而君锡之贵，则为之明曰嬖，曰私。呜呼！非其挟族以自福，初无问其才否，而被以嬖私之名，晋厉因之而弑，燕款以之而奔。据淫以为德，而皇极倾，人自为纣，亦何纣之多也。反激其道，而孤秦之势成矣。史册以来，天下篡弑之积，前莫盛于春秋之季，后莫盛于司马、刘萧之相代也。乱同流，逆同源，无他，福敛于下而已矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "十一",
        "章节名": "春秋世论·成公十二论十一",
        "text": "春秋之季，淫如仲敖，狠如鱼石，汰如栾黡，乱如庆封，祸之未发，无有谓不宜乎卿者也。非夫数族者，则举而名之曰嬖。虽仲尼之圣，周丰之贤，鲍焦之廉，少连之孝，苟一旦而立乎卿位，未有不以为嬖人也。故人主日听向于下，以一散而莫敛，乃至死生操于强族，而命无可寄。晋之南渡，亦犹是已。琅邪之王，阳夏之谢，江东之顾、陆，后族之庾、何，弱不胜冠簪，智不辨菽麦，已标清流之目而莫能替。而人主之所向用，虽勤干济，立功名，非有江充之邪、董贤之僻也，则必名之曰寒人，列之于佞幸。大奸移国，天子赤族，而之数姓有恒贵也。夫逆行者固其逆德，是以各持之数百年而不解。乃逆乎德以乱天之叙，则逮其败而祸亦酷矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "十一",
        "章节名": "春秋世论·成公十二论十一",
        "text": "春秋之敝，七国承之，魏冉、田文、赵胜、魏无忌之焰，渐夺于客卿，迄乎秦而诛夷迁徙以滨尽，皆是族也。其兴于汉者，皆向嬖人之裔也。六代之敝，北人效之，唐氏承之，陇西、太原、清河、范阳之势，渐移于进士，在魏而尔朱、河阴之戮，在唐而朱温、白马之沉，皆是族也。其显于宋者，皆昔寒人之后也。惟阴骘下民，损有余，益不足，岂有颇哉！论世者，犹以春秋之嬖人为嬖人，六代之恩幸为恩幸，抑孤忠，诬遗贤，失之多矣。",
        "level": 3
    },
    {
        "书名": "春秋世论",
        "年号名": "成公十二论",
        "序号": "十二",
        "章节名": "春秋世论·成公十二论十二",
        "text": "世臣之与权臣也有辨。世臣，国所与立者也；权臣，以其宗强者也。世臣亡而后权臣专，权臣挟世臣之似以要君，国乃以移。故不可不辨也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "十二",
        "章节名": "春秋世论·成公十二论十二",
        "text": "晋之兴，先、狐、胥、郤所与兴者也。文资狐、郤以得志于楚，襄资先、胥以得志于秦，晋之所为世臣者，此四族焉耳。赵衰，刀笔之劳也；栾枝、魏犨，鹰犬之任也；韩、范、中行，无能有无者也。赵以其文法之智窃国，而先、狐灭，胥氏替。栾、荀、韩、范以其因缘之劳窃国，而郤氏死于谋，胥氏灭于乱。先、狐灭而灵弑，胥、郤灭而厉亡，厉亡而晋熸矣。周子曰：“二三子用我亦今日，否亦今日。”其势孤，其情哀，其词苶，孰谓悼之能中兴也？",
        "level": 3
    },
    {
        "书名": "春秋世论",
        "年号名": "成公十二论",
        "序号": "十二",
        "章节名": "春秋世论·成公十二论十二",
        "text": "呜呼！赵盾、栾书之奸，亦烈矣哉！弑其君，攘其政，罪不施焉足矣。而当世推宣孟之忠，后人思武子之德，说《春秋》者亦惘而誉之。世臣绝，风俗坏，国是废，公论移，献不足则史不足征，夫子所为叹也。",
        "level": 3
    },
    {
        "书名": "春秋世论",
        "年号名": "成公十二论",
        "序号": "十二",
        "章节名": "春秋世论·成公十二论十二",
        "text": "《春秋世论》卷三终",
        "level": 3
    },
    {
        "书名": "春秋世论",
        "年号名": "襄公十二论",
        "序号": "一",
        "章节名": "春秋世论·襄公十二论一",
        "text": "道愈降，智愈出，始用以为智者，遂成乎道，于是而有非道之道，虽圣人起，不能废之矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "一",
        "章节名": "春秋世论·襄公十二论一",
        "text": "夏、商之用兵，无周之步伐也。步伐之智未生，虽非圣人，可弗用已；其智已生，虽圣人不能废已。周之用兵，逮乎春秋之中，未有用险者也。胜则进，败则退，伐则抵其城下，侵则薄其边鄙，齐桓、晋文之盛，楚旅、秦任好之狡，咸此焉耳矣。越国以争险，据险以扼天下，盖自楚之用鱼石据彭城始也。于是而彭城之为中国要会乃以显于天下，而施及今。楚用彭城制宋以扼吴、晋，晋乃用虎牢制郑而待楚，于是而虎牢之为中国要会亦以显于天下，而施及今。汉、楚之荥阳，曹、刘之褒、骆，魏、吴之西陵，周、齐之玉壁，梁、晋之杨刘，宋、女真之兴元，始睨险而崇其兵，兵既崇而险愈重，斗天下于其下也数十年，肝脑之涂其壤者以巨万计。呜呼！山之岨，水之交，南北东西之会，未尝用之，可争之形固在也。地不以是而斗人，人相忘于地而亦有以保，一旦以奸人之智，测其然而乐用之，利之所违，害之所即，得或以胜，而失则必败，虽有至仁大义之攻守，弗能舍之矣。攻者乘之，守者凭之，其进也无穷，其退也不止，其争也忘死以固获之，自是而三代用兵之制不能复行于天下。乱人之智，孰为开之，俾至此极也？意者其亦天乎？《诗》曰：“天实为之，谓之何哉！”言乎非道之道已成，而无能废之也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "二",
        "章节名": "春秋世论·襄公十二论二",
        "text": "彭城下，鱼石俘，楚、郑之师然且接迹于宋而不释，楚其有固获之觊与？郑之悁忿，不以失意而惩也。郑自公子喜之役，逮乎萧鱼之会，亟受晋兵，而师凡十加于宋，郑殆不恤以其国与宋俱靡乎？",
        "level": 3
    },
    {
        "书名": "春秋世论",
        "年号名": "襄公十二论",
        "序号": "二",
        "章节名": "春秋世论·襄公十二论二",
        "text": "春秋之始，天下首以力相击者，宋、郑也。彻乎春秋之终，岩雍邱之相残而未已，首天下以争，而不惩其后，未有如二国之酷也。齐桓起，宋始倾国以从齐，郑乃不能得志于宋。郑不得于齐，无以难宋，乃倾国以奉楚，而宋亦不得志于郑。齐之失霸，宋独用以修怨于郑，而宋为郑陷以滨于亡。晋之兴，宋又倾国以从晋。晋稍衰，而郑乘之，围其都，夺其险，奉叛人以逼之，无遗力也。故宋之倾国以奉齐、晋，郑之倾国以奉楚，举无他，相难而已矣。之二国者，居中原之腹，四战之区，衅始于疆场之彼此，举天下以为之争，而南北为之裂，不已甚乎！",
        "level": 3
    },
    {
        "书名": "春秋世论",
        "年号名": "襄公十二论",
        "序号": "二",
        "章节名": "春秋世论·襄公十二论二",
        "text": "宋之为宋，不以郑为兴废也。郑固不能兴废乎宋也。郑之为郑，存亡不系之宋也。郑存亡之忧在楚，而宋固无能如郑何。宋不自图其兴废，倾国以附人，而与郑争，宋之愚也。楚图天下以卷郑于怀，郑为之先驱以向宋，郑之狂也。虽然，宋之愚，义未丧也，齐、晋之霸，义所得依也，故国数伤而不亡。郑之狂，义所不得依，而资虎以自咥也，故祸连于宋，而不知国之且移楚。以天下争宋，宋势得矣；天下集宋而争，宋伤矣。以天下而加郑，郑殆矣；倾国于楚，楚固不可恃，郑之所由亡矣。得势而伤，不如其无得势也，伤而固得势焉，则亦因之以不亡。激天下以自殆，足以亡矣，不亡于所激，而力尽于所恃，亡不可瘳也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "二",
        "章节名": "春秋世论·襄公十二论二",
        "text": "东周之侯国，宅中以维天下者，宋、郑焉耳。愚者伤，狂者垂亡，于是乎维绝不理，南北分裂，以渐成乎七国之势。甚哉，宋、郑之为天下祸也！与宋俱北者鲁、卫，而鲁、卫亲以比于晋；与郑俱南者陈、蔡，而陈、蔡亲以比于楚。鲁、卫之比也正，而重以相亲，故不为天下咎，而后天下以亡。陈、蔡之比也非正，而犹相亲也，故天下哀其亡，而民不残。上不能效正于鲁、卫，下不欲自夷于陈、蔡，与宋俱竞而曲于宋，残其民以残天下，其唯郑乎！故《春秋》继秦而狄郑，郑不与宋争，天下其犹可无裂也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "三",
        "章节名": "春秋世论·襄公十二论三",
        "text": "楚之用秦，未见其能用秦也；晋之用吴，未见其能用吴也。非所能用，而固欲用之，只以自屈而顾授之用。然且迷以自信曰：“吾能用彼也。”骄色、逞心、眩目，日趋于熸，而祸发以莫御，故莫愚夫不能用而自以为用也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "三",
        "章节名": "春秋世论·襄公十二论三",
        "text": "秦之与晋，争强弱于河，不关楚也；吴之与楚，争衰王于江，不关晋也。晋不弱，秦不强；楚不衰，吴且亡。楚即不通秦，秦不缘不通楚而释晋；晋即不通吴，吴不缘不通晋而下楚。吴、秦不为晋、楚之弗通而释其争，则亦不为晋、楚之交争而深其怨。人各有心，强其似而执之以与同心，其相为轻笑也久矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "三",
        "章节名": "春秋世论·襄公十二论三",
        "text": "吴惟不恃晋，故可以胜楚；秦惟不恃楚，故可以敌晋。知此，则恃吴之不足以制楚，恃秦之不足以掣晋也，复何疑哉？吴不恃晋，秦不恃楚，晋、楚与交而姑听者，惟不恃而无妨其姑听也。故秦宁与白狄伐晋，而必不楚偕；吴自以其力加楚，而恒不与晋相应。是故晋、楚之用吴、秦，归于无能用也。而庸主臣以望风依影之心，假借以逃不能之咎。晋见吴之拒楚，则曰为我拒也；楚见秦之侵晋，则曰为我侵也。吴、秦目笑而晋、楚神愉。呜呼，愚之不瘳，重可悯者！而赵宋乐以为师，女真自吞辽，而曰为我吞也；蒙古自并金，而曰为我并也。君受贺于朝，臣受赏于廷，而宋亡矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "三",
        "章节名": "春秋世论·襄公十二论三",
        "text": "晋之仅能免祸于吴也。晋之用吴浅也，故吴害仅加于齐、鲁，而小试于黄池。楚之用秦也深矣，夫是以楚之终蕴于秦也。向之会，士丐数吴之不德以退吴人，而后中国无吴迹者八十年，其犹先醒者与！",
        "level": 3
    },
    {
        "书名": "春秋世论",
        "年号名": "襄公十二论",
        "序号": "四",
        "章节名": "春秋世论·襄公十二论四",
        "text": "三代而下，鼓之以无知之情而相激以成乎乱，其害积矣。太上义也，其次功也，其次执利以远害也。似义而非义，不足为功，而竞之以为功，本未有害，而违利以成害，卒然争之，因而激之，举天下之力以敝之于此。呜呼！事已论定，相求于百世之下，而不得其所操之心，以愚自戕，未有若斯之甚者也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "四",
        "章节名": "春秋世论·襄公十二论四",
        "text": "楚始起而病郑，为窥中国计，郑为之户也，于是而中国争保郑，以夺楚威而临之。郑之有霸，则北向以导伐楚之师，无霸则下楚以缓旦夕之祸，如是焉耳矣。至于晋悼之世，楚且无意于中国矣，晋亦无意于治楚矣。晋、楚之争将息，而郑且无危亡之忧矣。乃楚无并郑之心，而但欲郑之己从，为之敝师于晋以争郑。楚之所为尔者，吾不得而知也。盖楚亦不自知其何以争而争也。楚不知所以争而争，其愚灼然。晋之智足以及此，抑将置之于不争，而于晋何损？如其欲与楚争，乃无毫毛之加于楚，而但得郑之从也，于晋何益？楚不知其何以争而争，晋但见楚之争而亦争，如犬之相吠以声也。则晋亦不知其何以争而争也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "四",
        "章节名": "春秋世论·襄公十二论四",
        "text": "楚求以王，而非服郑之即王；晋求以霸，而非服郑之即霸。夫晋、楚交相鼓于愚，而更有愚焉者。郑不知晋、楚之何以争我，但见夫争我者之急，遂自任以天下之重而乐为争地，无所知而为晋侵蔡以挑楚，无所知而为楚伐宋侵鲁、卫以激晋，无所知而致楚以致晋，曲用其术以敝天下，而垫隘其人民。策士争于廷，盟会侵伐驰于外，百相绐也，百相媚也。呜呼！时过事已而、舍之所讼不解其何心，狂风荡而水为之波，夫何为者邪？楚即横，必谋所以王，则利害当审，但勤郑而不复有远心，于是乎尽丧其所以楚。晋欲霸，必谋所以折楚，三年之内，牵率天下以疲攰，仅得百骈之一屈，陈叛不问，宋祸不恤，楚师一出，逡巡引避之不遑，晋之霸于是而成乎。漏尽钟鸣之霸以不复兴。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "四",
        "章节名": "春秋世论·襄公十二论四",
        "text": "若夫郑，大不图王，小不图霸，无亦存亡之是恤，乃以无知者之重己也而即见重，揽天下之枢，竭生死以握之，滨于亡而不悟。呜呼！夫孰能拊心自反以求端于所自起者乎？夫孰能拊事要终以求得失于局势之所定者乎？匹夫之忿，妇寺之名，童子之情，讼魁之智，举子展、子反、子产之慧，晋、楚之狡，十二国之众，无一人焉悟其非而舍之。师将倦勤，原野萧瑟，天下乃以分崩，而郑且浸淫以亡。余智之所流，七国师之，而生民死者八九矣。将无天之不吊与？而晋悼、荀偃之祸亦烈矣！",
        "level": 3
    },
    {
        "书名": "春秋世论",
        "年号名": "襄公十二论",
        "序号": "五",
        "章节名": "春秋世论·襄公十二论五",
        "text": "天下相维之纽，有维之于可知者，有维之于不可知者。王业衰而诸侯叛，可知者也；王业衰而异端起，不可知者也。霸业衰而四远竞，可知者也；霸业衰而盗贼昌，不可知者也。晋悼公之嗣霸无能为于楚，而仅争之郑；无能为于郑，而自疲其师。霸无足以霸，而中国无霸，于是而盗起焉。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "五",
        "章节名": "春秋世论·襄公十二论五",
        "text": "郑杀三卿，卫杀絷，陈杀夏区夫，乃至蔡杀君，鲁窃宗器，莫知所致而自致焉。八十年之中，盗蜂起于朝市，而郊野可知已。《易》曰：“小人而乘君子之器，盗思夺之矣。上慢下暴，盗思伐之矣。”王不足以王，则纤士盗道；霸不足以霸，则细人盗兵，岂不验与？霸者，王之绪也。天下无王，而霸摄焉；天下无霸，则虽有王而王无绪矣。故《诗》曰：“四国有王，郇伯劳之”，尤重乎霸也。自汉以下，天下固有王矣。王孤王于上，而绪无因累之系，于是乎盛则盗戢，衰而盗张，数千年之间天下无百年而无盗也。赤眉、铜马、绿林、黑山、黄巾、于毒之戕汉，王、窦、高、翟、朱、徐、三刘之亡隋，仇甫、王仙芝、黄巢之灭唐，方腊、曹成、李全、时青之残宋，徐、倪、韩、李、方、关之殄元，闯、八、革、操起于二十年之中而为天下裂，乃至国势犹张，人心未解，而赤丸之所斫，绣衣之所按，与夫二征、孙、庐、王伦、李顺、黄萧养、邓茂七、刘、李、鄢、赵之流，身膏钺而不恤，而侠累、来歙、武元衡死于盗刺而莫知所坐。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "五",
        "章节名": "春秋世论·襄公十二论五",
        "text": "呜呼！王孤王而不王，霸无人而四国涣，小有才之匹夫摇笔舌以取富贵，旦隶践更而夕长百城，则君子一无异于小人，而小人皆可以为君子。小人之为君子，召伐者也；小人之可以为君子，夺焉而得者也。序之无级，贵之无渐，系之无居中之绍介。一人而外，莫能相必于贵贱之涂；高居深阙，冀以维天下之散也，不亦难乎！《书》曰：“以厥庶民暨厥臣，达大家，以厥臣达王，维邦君。”周之盛也以周、召，周之衰也以齐、晋。齐、晋不为天下霸，则三代之纽绝。欲以一人之法弭天下之盗，秦、隋优矣，而盗萃焉，其故亦可知已。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "六",
        "章节名": "春秋世论·襄公十二论六",
        "text": "天下有已乱之日，非乱之姑自已也。乱之已也，有已乱之人，非姑欲已乱者也。诸侯之倦于役，唯役于晋以争郑也。会于萧鱼，晋罢郑师，而天下之兵罢晋之役。天下以争郑于楚，唯恃吴也。郑之不适从晋以勤天下，唯楚共中目之责未偿也。会于萧鱼之明年，吴子乘死；又明年，楚子审死。晋无恃以竞楚，郑无系以去晋，乱姑已矣。且姑已者，尤晋悼之心也。悼固不欲多得于楚，故不与楚争，而仅争陈、郑。且昔者陈、郑之乍北向也。非晋求之，楚自失之，晋弋获之焉耳。陈、郑无因而忽北授晋以必争之势，然悼终不为致力于楚，而薄保陈、郑。保陈不得，一旦捐之矣，姑无已而争之于郑，翱翔其师，屡出而仅收一会，聊藉手以告罢于诸侯。晋悼之惮争而欲速已也亟矣，唯然而天下之乱愈无已也。萧鱼之明年，诸侯罢争郑之役，而莒、鲁之兵遽起，莒犯鲁而晋固不直莒也，于是莒偕邾以东向，而齐灵争霸之兵又兴。呜呼！吴、楚熠，郑志戢，南北之争解，乱将已矣，而终不已者，直非已乱之人也。不竞于楚，割弃于陈，薄收于郑，悼固欲已乱矣，而终不能已者，乱固不可欲已而已也。率勤天下而弃陈如遗，郑窥之矣；率勤天下而畏楚如虎，齐窥之矣；率勤天下而薄收于郑，以盲师女子终也，邾、莒窥之矣。郑窥之，故老晋以失威于诸侯而后服；齐窥之，故以楚为视挟邾、莒以逼鲁而不忌；邾、莒窥之，故以郑为视姑大犯之而固可薄谢之。祸倡于莒，衅极于齐，晋弗获一日之宁，姑亦南向亲楚，以裂天下，而听之自为争矣。悼之已乱，不如其弗已也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "六",
        "章节名": "春秋世论·襄公十二论六",
        "text": "吴乘楚审之不终，乍有休息之几，而晋霸之失，齐、楚之竞，中国之瓦解方自兹始焉，则乱之姑已，尤不如其无已也。故曰：“病加于小愈，雪盛于微暄”，天人之恒数也。凡其所以已之者，皆其所以乱之也。方开乱而望其已，不亦难乎！君已偷，权臣已逼，人心已离，虽有贤者，无能为治。叔肸、国侨、晏婴不足以善之，而与之胥流也，盖有由矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "七",
        "章节名": "春秋世论·襄公十二论七",
        "text": "晋恃吴以制楚，吴无效于楚，而婴齐、贞之师再加于吴。楚恃秦以亢晋，晋师岁出，秦无能掣，逮乎楚已失郑，而后鲍武之兵薄加于晋。齐恃楚以干晋，而凌鲁门、雍门焚两郭，而后公子午以偏师尝郑而无功。故诚有为者勿恃人，诚有为者勿恃于人，诚有为者勿畏人之有恃。恃人者于人见恃，自疏而以轻犯人，所恃者未动而己先毁。恃于人者本无相恃之心而姑应之；姑应之，不得已而薄酬之；恃者败，而所恃者丧威以召怨。恃人与恃于人者，两俱召败而无功，则畏人之有恃者，其亦愚矣。勿畏人之有恃则专于所攻；专于所攻则不多其怨，所恃者乃以可前可郤、疑以自保而坐成乎弱。故楚之两伐吴也，犹非能无畏也，婴齐以之遇咎而死，宜谷之以见擒也。晋不急秦，而秦不敢渡河以窥晋者将百年。晋之围齐不急楚，而终春秋之世，齐不敢复挟楚以临晋，勿畏焉耳。故诚有为者之所畏，唯无恃者也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "七",
        "章节名": "春秋世论·襄公十二论七",
        "text": "战而不恃与，守而不恃援，救而不恃其内之夹攻；富民而不恃岁，振饥而不恃籴，治奸而不恃刑；忠而不恃同官之比德，孝而不恃妻子之分劳，学于道而不恃先师之陈说。志之壹，气昌之焉；气之充，志行之焉。天棐其忱，人助其顺，物避其勇，君子之所畏者唯此夫！",
        "level": 3
    },
    {
        "书名": "春秋世论",
        "年号名": "襄公十二论",
        "序号": "八",
        "章节名": "春秋世论·襄公十二论八",
        "text": "赵氏之替，栾、郤为之，故庄姬之辞曰：“栾、郤为征。”迨夫赵氏之复立而郤氏锄，赵氏之复卿而栾氏刈。郤氏亡，而赵武始卿；栾氏灭，而赵武始执晋政。晋之锄郤而刈栾，率赵故也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "八",
        "章节名": "春秋世论·襄公十二论八",
        "text": "老氏曰：“天下之至柔，驰骋天下之至刚。”夫刚柔均德，而柔以受刚，不得谓柔之非道也。怀驰骋之心，以销天下之刚，柔始憯矣。故老氏之言，导天下以憯者也。赵氏之得驰骋于晋，力先试于栾、郤，乃郤之亡，栾氏亡之；栾之灭，范氏灭之；赵氏处阴用险，不昭其驰骋之迹。憯莫憯于赵武，而柔亦至焉，假栾亡郤，栾随以亡；假范灭栾，范终以灭；乃始收寥落不振之韩、魏，共灭智氏以分晋，而独擅士强马壮之冀、代，临韩、魏以主山、河。喻之以水，武其天彭之潜流，鞅其三峡之曲折，无恤其吴、楚之归墟也。驰骋远，柔用烈，虽有神禹，莫与障之矣。老氏言之，赵氏行之，栾、范相随，贸贸而不知。呜呼！斯亦天之至险者与！",
        "level": 3
    },
    {
        "书名": "春秋世论",
        "年号名": "襄公十二论",
        "序号": "九",
        "章节名": "春秋世论·襄公十二论九",
        "text": "国之有患，非患也。以患易患，而患乃不愈。疾患者不审乎所患之非足以患，而易患之为大患，乃一往以用其疾；为国大患者，且资众怒以空人之国，或且快之而亡速矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "九",
        "章节名": "春秋世论·襄公十二论九",
        "text": "齐有无知之难，群公子走，而高、国不摇。晋骊姬之乱，君三弑而栾、郤自若，是故高、国、栾、郤之势，重于齐、晋之主。垂及数世，君屡弑，国政屡迁，而之数族者不拔也。夫君屡弑，国政屡迁，而之数族者不拔，此亦疑夫为国之大患，而有国者之甚疾矣，乃之数族者之未拔也，君屡弑，政屡迁，而国以不移。之数族者，其犹奉先公之纪纲之以固其国者也，其经营胶植之蕴奥，亦唯是保有其禄位权名而无余志。故栾氏之汰亦甚矣，而乐为之死者，非直其都人也。臭味所偕，而与相终始者，几尽晋廷之士。非晋之胥为栾也，栾犹晋也。栾氏灭，晋廷空，君乃以唯臣所欲，浃岁再会，以听范、赵之志。齐乃叛，楚乃通，先公之纲纪亡，大夫不以禄位为安，而移国以谋家，遂无晋矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "九",
        "章节名": "春秋世论·襄公十二论九",
        "text": "呜呼！决赘肉者死，截骈拇者伤，抑龙火者速毙。易患而得患，智者之所决也。以方新之患而易夙患，勇者之所勿争也。鲁患三桓而无以易之，鲁终不受移于三桓。齐以陈氏易高、国，晋以赵氏易栾、郤，易之于彼，亡之于此，时过事已，乃追念今者之不如昔也，不亦晚乎！秦患封建之竞，易之以郡县，而盗贼昌；汉患侯王之逼，易之以外戚，而贼臣兴；宋患契丹而易之以女真，患女真而易之以蒙古，一易而迁，再易而亡。故夷齐之歌曰：“以暴易暴，不知其非。”以武王易纣，而不如其无易，况其非武王者乎！",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十",
        "章节名": "春秋世论·襄公十二论十",
        "text": "天下之势，循则极，极则反。极而无忧，反而不陂者鲜矣。晋景公改赵盾之政，西争秦，南争楚，东争齐，历厉、悼、平四十余年，而循用之。平之承悼，楚少替矣，齐难又兴。朝歌之役，齐乃举百年不经见之事，加兵于晋。于是而明年初会于夷仪，又明年再会于夷仪，以图有事于齐，而卒不克。齐虽有弑君之祸，而不能乘也。于时许挟楚以兵郑，秦欲讲而不成，故晋不能不忧之亟。相循之久，极以敝而必忧。夷仪两会之不振，晋忧而失其度矣。忧失其度，则邪说夤之。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十",
        "章节名": "春秋世论·襄公十二论十",
        "text": "齐光死，崔杼怖，士丐卒，赵武为政，秦针走，楚屈建为令尹，极而必反之势成乎天，邪说乘之，不再计而决，听之者亦欣然而弗再计也。呜呼！齐光之虔忮而自殄也，秦景之苶也，楚屈建之无竞志也，彼恶知大有为之势方将在此哉？先乎重邱而有惧心，不知其为西日之余炎也；后乎重邱之讲而有幸心，不知昧爽之疾以旦也。先乎重邱之讲而惧，故后乎重邱之讲而幸焉。为邪说者，介其惧且幸之间，反数世经营之局，陂以倾于不振。五霸之所以终，春秋之所以季，争此一日焉耳矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十",
        "章节名": "春秋世论·襄公十二论十",
        "text": "故曰：“天之所坏，不可支也。”势授以支，而只成乎坏，况势之不便者乎？邪说行，霸统裂，晋势熸，赵氏乃弋名而钓国，不在乎齐、秦、楚强竞之日，而恰与其初衰也。相值俄顷之不待，失数百年之事会于一旦，不亦悲夫！俾齐桓、晋文而际赵武之时也，大有为于天下亦可矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十一",
        "章节名": "春秋世论·襄公十二论十一",
        "text": "道在天子，四裔不争；权在诸侯，争之四裔；政在大夫，莫能与四裔争矣。《易》曰：“履霜坚冰至。”霜，阴之微也；冰，阴之著也。履于此，至于彼，同声相应，同气相求，亦各从其类也已。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十一",
        "章节名": "春秋世论·襄公十二论十一",
        "text": "齐桓起，以诸侯行天子之事，于是乎楚始败蔡凌郑，而桓公争之以为功。赵武起，以大夫执天下之计，于是乎莫与楚竞，而向戌且居之以为名。诸侯行天子之事，以天下为国也；以天下为国，故犹与天下谋，而争之于夷，然道失而夷亦争之矣。大夫执诸侯之命，以国为家也；以国为家，计尽于国而不及天下，故举天下而委之夷，以谋其内事，乃以下于夷而不惭。下于夷，夷不待争而固有之矣。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十一",
        "章节名": "春秋世论·襄公十二论十一",
        "text": "理不相治，气相类，类相应。所固然也。是故月盈而鱼满脑；夜晦而盗生心；曹操窃汉，而匈奴、鲜卑入居于河朔；林甫弄唐，而奚胡起祸于幽、并；敬瑭盗位，而契丹南面于汴京；似道啖宋，而蒙古遂一统于九州。室多鼠者檐多蝠，阳精耗者寒亟中之，一致之理也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十二",
        "章节名": "春秋世论·襄公十二论十二",
        "text": "一经一纬之谓文，非其饰之谓也，饰者不能经纬而姑以谢也，故孔子筮得《贲》而惧，圣人且惧，而况天下乎！论春秋之季曰“文胜”。夫岂文之果足胜哉，饰而已矣。其心诐者，意不可以示人则饰；其中弱者，力不足以矜人则饰。始假之于文德之名，以便用其诐，而息肩于弱；既假其名，则必将饰之于事以终之。若其屑细已甚，而徒劳无益，胥弗惜矣。故《易》曰：“束帛戋戋，贲于丘园”，丘园之贲，恶能无吝于天下哉？",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十二",
        "章节名": "春秋世论·襄公十二论十二",
        "text": "向戌弭天下之兵以为名，赵武以其邪心利用之。夫戌之为名者，奚以名也？崇文德，绌武功，天下之美号也。戌始以绌武而假于崇文，武不容不假于崇文以资其绌武。是故展亲睦邻，救患分灾，霸者之文德也，而武假之。杞固无警，无端而代之城，合十一国之众，无可展之亲，待睦之邻，而姑用之杞。宋不戒火，张皇而震悼之，合十二国之众，无可救之患、可分之灾，而姑用之宋。赵氏于此，持文德以为奇货，求人而鬻之。天下不受，无获已，强杞、宋以小仇焉，薄以终弭兵之局尔。已细于下，而贲其趾，徒劳于动，而贲其须。诐人之为诐也，颜无忸怩，而且鸣其豫，乃以移天下之风俗日趋于枵靡。呜呼，其亦不可胜诛也已！向戌倡之，赵武成之，司马侯、叔向因之，韩起承之，晏婴、子太叔、公孙枝之流翕然习之，怀慝以居，而礼乐文章家鸣而户说。施及后世，田骈、慎到、惠施、公孙龙之属，捶提仁义，以偷一日而为人师，而道丧极矣。故子贡问今之从政者，子曰：“斗筲之人”，谓向戌、赵武之流也。志尽于鼠窃，而用饰于壶浆，奚足算哉！斗筲之才执天下之柄，虚文张，邪说日起。故赵武得政以还，古今大变之会，非但一时之盛衰也。",
        "level": 3
    },
    {
        "书名": "春秋世论",
        "年号名": "襄公十二论",
        "序号": "十二",
        "章节名": "春秋世论·襄公十二论十二",
        "text": "《春秋世论》卷四终",
        "level": 3
    },
    {
        "书名": "春秋世论",
        "年号名": "昭公十四论",
        "序号": "一",
        "章节名": "春秋世论·昭公十四论一",
        "text": "哲人之愚，愚而以为哲，要归于咎之徒，得失相反而相寻，两端而已矣。穷年百变，一彼一此于两端之中，力尽能索，交逢其咎，达者视之，曾不足与辨其是非，亦恶与更寻其覆轨哉？智能出于两端者，谓之通识；力能舍两端以有建者，谓之大武。呜呼，鲜矣！弃亦一端，取亦一端，非弃则取，取不可则弃也；合亦一端，离亦一端，当其未合则求合，合而厌则求离也。孰有能未取勿取，取不可而勿弃者乎？孰有能离勿求合，合无益而不觊离之利者乎？孰有能于弃取离合之外，自为政而不见物者乎？有之，讵不可谓通识而大武矣乎？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "一",
        "章节名": "春秋世论·昭公十四论一",
        "text": "晋之争楚也，未得吴，唯恐不得吴；乃得吴而未利矣，而弃吴之谋进。晋离于楚，则求合于吴；合于吴而抑见楚之可合也，而离吴即楚之谋进。厉、悼、平、昭之四世，相寻于此两端，而晋敝矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "一",
        "章节名": "春秋世论·昭公十四论一",
        "text": "通吴之外，有制楚之道。得不系乎通吴；失亦不但系乎通吴；通吴以制楚，则楚必不可制。此三者，必然之理，而晋不知。其不知制楚之不系乎通吴，通吴之不可以制楚者，无他，唯不知通吴之外有制楚之道也。舍其制楚之道，一唯通吴之恃，吴不可恃而厌吴忌吴，唯恐弃吴之不速。欲弃吴，乃至不惮下楚，而授以攻吴之便。觭则反，反则尽，改其初，抑必然之势也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "一",
        "章节名": "春秋世论·昭公十四论一",
        "text": "故宋之会，楚所以欲成晋好，而辍宋、郑之攻者，唯吴故，而晋亦同之。申之会，楚遂帅东诸侯而大逞于吴。夫楚欲合晋，而晋乐从之，楚请诸侯，而晋不惜，实已知楚志之在吴而听之，无他，唯其通吴不效而乐弃吴也。缘楚而通吴，则恃吴；弃吴以委楚，则听楚。数十年之间，一弃一取，一合一离，捷于反掌。舍此两者，晋无谋焉。唐、宋之季，党人互胜之局，和战递兴之策，均役、制产、议礼、言兵之反复，有一不如斯者乎？君子日争于廷，小人力弃于野，而国随以仆。呜呼！其犹疟者之一寒一炅，而无与为之汗也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "一",
        "章节名": "春秋世论·昭公十四论一",
        "text": "通吴而不足以制楚，则何如弗通；弃吴而不能以惩吴，则何如无弃。且吴不足以制楚，楚不足以制吴，疲于奔命，而无能为庸，害犹不速也。浸使通吴而吴遂并楚，则以楚益吴，是楚难仍在，而益之吴也。何也？吴得楚，而楚为吴资也。浸使弃吴而楚遂得吴，则以吴益楚，是吴难犹在，而益之楚也。何也？楚得吴，而吴为楚资也。吴西有楚，卷申、息以向郑、许；楚东有吴，并淮、徐而临鲁、宋。奉其半天下之势以向晋，晋之不速敝也。能几何也？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "一",
        "章节名": "春秋世论·昭公十四论一",
        "text": "此之不察，乃为之说曰：“以夷攻夷，中国之利也。”或从臾之，或假借之，颠倒于一离一合，以唯吾所欲弃而欲取。两端兼用，亟与咎逢，鬼神且谪其不祥，而况于人哉！又况乎怀谖以乘我于离合，而弃取乎我之狡夷哉！其谋愈秘，其变愈捷，其见制于人也愈困。哲人之愚，亦职维疾，而何有于愚人之哲邪！以道处己而不靡，以正治四夷而禁其自戕，利不欣，害不惧，王者以安内制外。此物此志也，天下之胥溺而知然者鲜。秦、汉以降，中国日沦，如出一轨，悲夫！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "二",
        "章节名": "春秋世论·昭公十四论二",
        "text": "天下之大哀有二，而刑杀无辜者不与焉。君子无以待小人，而死徙中于细民；大国无能拒强暴，而灭亡中于小国。此二者，祸发于不测，势穷于不能避，求免而益趋于害。《诗》曰：“握粟出卜，自何能谷？”诚哀之也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "二",
        "章节名": "春秋世论·昭公十四论二",
        "text": "顿、胡、沈之仅有其国，微乎微矣。楚启申、息，并群舒，服陈、蔡，函三国于嗉，未下咽耳。之三国者，故不得不为之从。从乎楚而犹足以国，则唯其身不系天下之争，楚无责也。会于申而与于好，战于鸡父而与于兵，从于召陵而系于合离之数，于是其国敝，其师熸，其君死，趣不能自立以亡。悲夫！果谁俾之而亡不可救邪？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "二",
        "章节名": "春秋世论·昭公十四论二",
        "text": "三国之从于会申，非敢自列于冠裳也。三国者，南即楚久矣，而楚不携之以周旋，三国可无与于天下，而楚亦姑安之。一旦起而与于盟会征伐，吴逼之也。国居淮、汝之交，东逼之吴，而吴通于上国，户牖寄焉。吴日践蹈其疆域以西向，而三国蹙矣。蹙于吴，则必求纾于楚；依于楚，则不得不从楚以争吴，而国以敝，师以熸，君以死。从楚以争吴，国敝师熸君死，而楚不恤，抑弗获已而请命于晋。请命于晋，而晋无能为也，于是而三国遂亡。故晋之通吴也，无能为陈、郑助，而徒导之以加于三国，授三国于吴，而驱三国以役于楚。三国逃吴以见敝于楚，则终莫能自立，而国并焉。晋人启之，吴人驱之，楚人用之，彼恶知天下离合之情、倚伏之势哉？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "二",
        "章节名": "春秋世论·昭公十四论二",
        "text": "祸在目，手姑捍之，而腕已解矣。乃溯其所自始，晋未通吴，天下无三国之迹，非三国之好事以取亡，审已。晋不期而致之亡，楚安坐而收其国。当是时也，智不及谋，勇不给争，欲自己而不听其已，悲夫！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "二",
        "章节名": "春秋世论·昭公十四论二",
        "text": "“握粟出卜”，而神莫能告之矣，而后知晋人通吴之害如此其酷也。驱群小国以入楚，而陈、蔡莫能自立；弃陈、蔡以委楚，而宋、郑莫能自固；徒劳无功，弃吴以斗之楚，而齐、鲁交受其伤。帷幄之舛，原野之纷，绝人社稷，俘杀人君臣，血流淮、汝者几百年，而彭城以南，尽蕴于楚，斯不亦天下之至惨者乎！见其微，知其著，旷二百年而顿、胡、沈遽有诸侯之事，悼其亡之不久矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "三",
        "章节名": "春秋世论·昭公十四论三",
        "text": "文质者，人情之化也。人情迁新而不自已，故时质则动于文，时文则动于质。小人动，君子因之；君子动，小人资之。动于情之迁新而不自已者，非可相救者也，故质胜不可救以文，文胜不可救以质。子曰：“文质彬彬，然后君子。”言动以胜，胜则不可以相救矣。文动而胜趋于名，名者，损实者也，其时君子之患名以丧实，而小人犹惮乎名以制其乱盗之情。质动而胜趋于利，利者，贼义者也，于时君子之患利以替义，而小人资之，则苟可以利而无不用矣。故曰：“质胜文则野”，野者，上下之无分，名义之不立者也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "三",
        "章节名": "春秋世论·昭公十四论三",
        "text": "春秋之始，天下崇质而尚利，尚利以争天下之情不利焉，故一化而文。庄、僖之世，文之胜也。桓、文之霸，管仲、郤縠之为政，恢恢乎张大其国，而天下翕然以动。其在于鲁，益其军，崇其赋，侈其礼乐，而其《诗》曰：“公车千乘，公徒三万。”且将唯恐其国之不为大国也。故虽臧辰、行父、仲遂之挟盗心，犹拘系于公室之名而不敢毁。襄、昭之际，霸者之政，极于文而丧实，天下之情又弗利焉，一化而质。晋悼不振，继以赵武，列国之卿，晏婴、向戌、国侨崇墨绌儒，以俭相尚。邢邱之会，始损其礼；悼公之没，遂损其军。弭兵以为仁，弭兵以为义，将以质而救文之流也，而天下衰陵，鄙悖之习，汩于利而不耻。其在于鲁，毁三军于内，争小国之赋于外，杀其礼乐，亲于蛮夷，苟简自便，唯惠是怀。而执政之臣，资之以替公室而培其家，君逐政移，公然无惮，以极乎逆，则利之兴，名之圮，求为辰、遂、行父而不可得矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "三",
        "章节名": "春秋世论·昭公十四论三",
        "text": "故曰：“君子动，小人资之。”苟可利而无不用，不忌于名，而乱盗之心无制也。故曰：“名损于有余，利生于不足。”以不足之心，行不足之政，上下不分，名义不立，质胜之害，岂不尤烈于文哉？故曰：“文胜不可救以质”，恶夫人情之激动也。晏婴、国侨、向戌之诐言，以成乎赵武、意如之奸志，而极乎商鞅、吕不韦、李斯之野心，操天下而市驵之。质胜之祸，尤烈于文，概可睹矣。彼云以质救文者，诚所谓小人儒也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "四",
        "章节名": "春秋世论·昭公十四论四",
        "text": "文质，人情之化也，化故变而互胜。情之化，故当其伸，必有所诎；当其诎，必有所伸。情之所固有，虽受胜而不能汩也。春秋之季，诸侯之卿执国政者，求胜于质以府利，损其军实，降其秩位，抑其志气，替其等威，霸失其霸，强失其强，大失其大，秉礼之国失其礼，苟以自利而皆所不恤，务华之情郁屈而旁出，于是而文辞胜焉。故晏婴、国侨、叔肸、女齐辩于廷，老聃、杨朱、列御寇、子华辩于野，夫人不自已文，不庸以化成天下，而以御人于口给。故夫子屡恶佞人，恶其文胜者，非所胜也。等人道于马牛而只滕口说，天下之大文乃以日削。《贲》之象曰：“束帛戋戋，贲于丘园”，伤处士之空言而吝于礼也。文侈于词也易，文征于事也难，难易之际，君子小人之所自别，可不辨与！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "五",
        "章节名": "春秋世论·昭公十四论五",
        "text": "乐以其身与于天下者，天下之所求也。无深智沉勇以求天下，而遽开天下以相求，祸之归矣。汝、清之役，徐、越从于楚以竞吴，遽以人称，盖徐、越于此乐自任以与于诸侯之事也。以伐者楚，受伐者吴。徐、越因人以行其意，斗吴、楚而自择其利，疑计之得矣。乃亡徐者吴，亡越者楚，徐、越之亡，实于此启之。呜呼！孰能先事而知，以警于所自亡者乎？则是役也，二国之所必为寒心者也。夫几难知而固显，由已事溯之，此亦岂有难知者哉！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "五",
        "章节名": "春秋世论·昭公十四论五",
        "text": "徐之所忌者楚，而楚不能为徐患；越之所忌者吴，而吴不能为越患。吴、楚相忌焉耳，吴忌楚，则必亲越以内固，而便事于楚；楚忌吴，则且忌徐之折入于吴，而不敢亟求之徐。故之二国者，不利吴之不敌楚也；即有不利于吴，而固不宜利夫楚之加吴也。徐合于楚以伐吴，则楚不忌徐之折入于吴，而置徐以障吴，吴独忌徐之折入于楚，而必兼徐以临楚。且徐之于吴也，无深怨重郤，而恃不相保之楚，以近犯吴于必报。此强与天下之事，以引天下之求，而必亡者也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "五",
        "章节名": "春秋世论·昭公十四论五",
        "text": "越之免于楚祸也，吴蔽之也。越合于楚以攻吴，则且为楚亡吴，自撤其蔽而受楚祸于膺也。此固无事而求有事，延楚以相求之津，而召其求之亡者也。故吴胜楚而徐亡，吴敝于楚以亡于越，而越亦自此以亡。祸有缓急，亡一而已。所快意者，所授首者也；所合志者，所相吞者也。此无异故居卑望轻，突起以恣于一往，介然用之，枵然以自大，一发再发，力尽于祸随。然则春秋诸侯会盟征伐之大典，非蛮越徐戎可奋胄于一旦，不待再计而决矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "五",
        "章节名": "春秋世论·昭公十四论五",
        "text": "呜呼！不祥之事，不祥之都也。非分之荣，踔厉之功，佹得之名，皆不祥之尤者也。道听而涂称之，耳闻名而实居之，藐然不肖之躬，峥嵘一旦，而欲厕衣裳兵车之列，譬诸方尺之鲤效神蜧之飞，雾失而坠于陆，涸死以为天下笑，不亦悲夫！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "六",
        "章节名": "春秋世论·昭公十四论六",
        "text": "猝起骤盛，威淫而祸发于中，疾以死亡者三：楚虔、苻坚、完颜亮，其归一也。虔之暴兴，北合晋而争其长，宋、鲁之君忍愤以执玉其廷，迁许、胡、沈、道而灭陈、蔡，恶已壅而犹未亡也，迨乎兴师向徐而溃于一旦。其后坚死败于淝，亮死于扬。江、淮之交数百里之间，三人殒焉，而皆以内溃。故中国之大维，有天维，有地维，有人维，是三维者，持五帝三王文治之天下以不久于乱者也。天之所维，地维戒之；地之所维，人维纪之；人不能纪，则仰维于天，天资维于地。天地维之，而以绝淫乱大维者之命。故祸发乎中而应乎外，必于其地以应之：完颜氏之灭，歼于蔡州，蒙古之亡，泰州之兵先起，虽百世可知已。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "七",
        "章节名": "春秋世论·昭公十四论七",
        "text": "邵子曰：“名生于不足。”不足者，实不足也。不足于实，求助于名，犹之可矣。荡然亡实，徒奉名以疑天下，王霸之衰，未有能藉此以持者也。虞、夏之际不称天，实足继天，弗求天以为名也。周、召共和之世，不奉王，实尽于赞王，弗据王以为名也。武王之誓必称天，有不足于天者矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "七",
        "章节名": "春秋世论·昭公十四论七",
        "text": "齐桓、晋文之盟会，王人与焉，有不足于奉王者矣。不足而名生，名生而实犹未陨，其求于名者尚浅也。故召陵、城濮之师，震天下以制楚，而王人不来，王命不至，其犹有余名之未用。邪晋人世霸，襄、灵、成、景之迭为盛衰，未之有易也。厉公德衰，尹、单日勤，悼踵其事，疑诸侯之贰楚，而要单子以莅乎鸡泽。大夫盟，王臣会，君子以知其惧楚之甚，而周以渎而不灵矣。宋之盟，虢之会，晋委诸侯于楚，以养其力而图河北，不自霸也，夫亦恶知王也！平邱之歃，匏系而争，是不徒无霸之事，而已无霸之心矣。事不在诸侯，而诸侯知之；心不在诸侯，而晋亦自知之。叔向曰：“诸侯有间矣”，非争诸侯也，惧且无以自立而不得逞志于河北也。无心于霸，于是而姑托于霸；不足于霸；而抑以姑托于王。奉刘子会平邱，得可藉灵于天子，失亦可委咎于王臣。召陵侵楚之役，衔王命以迁延，犹是意也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "七",
        "章节名": "春秋世论·昭公十四论七",
        "text": "呜呼！名不足以持天下，非仅名之，力不足也。实不足，名犹可持之；无实以邀名，而名乃为天下贱。故邵子曰：“名生于不足”，为霸者言也。平邱之歃，召陵之役，奸天下，坏王霸，显无实而托之名，实恶乎仅不足，名恶乎生哉？以名覆其心之短，则名亟；以其心之邪而盗名，则名亦非其亟，非其亟而犹盗之，名之不为小人用久矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "八",
        "章节名": "春秋世论·昭公十四论八",
        "text": "天下不可以力争，故楚虔死于乾溪，项籍灭于垓下，完颜亮殪于采石。以力争之不得，反其道者，将以义贸之。义其可以贸天下乎？既力争之，复义贸之，未有能如其贸而不败者也。何也？义弗贸，贸非义也。苻坚尝以义贸矣，慕容垂、姚苌、张天锡即以之而蹙坚。楚弃疾亦以义贸矣，陈、蔡之封复不旋踵而州来灭，三年而齐师争徐，四年而兵挫于长岸，身殂未几，郢随以亡。是奚以然邪？力者，其所固有也；义者，其所固无也。舍其所固有，假其所固无，德不足怀，怨沦于髓，树怨而委之以为我守。恶其相贸之情，寻其竞力之憯，阳为我守而心实去之，故徐、巢、州来倾陷而莫救；一朝得当，疾距而无所系，故蔡乘吴起，深入以为患而无可防。凡此一弃疾之所不谋，而势之所必至也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "八",
        "章节名": "春秋世论·昭公十四论八",
        "text": "故义者，君子之仅用，而义贵矣。石虎死，冉闵反其道而促亡于鲜卑；拖雷死，忽必烈弗反其道而以并中国。何以知异类小人之必亡哉？一旦反而贸义于天下，亡之期也。天不假力人以义，力人不能争天以名，故或曰：“盗亦有道焉。”不知道，不知盗也。其盗也，唯其无道也；如有道也，则不足以盗也。盗不得有道，道固不可以盗者也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "九",
        "章节名": "春秋世论·昭公十四论九",
        "text": "楚乘齐桓之没，力竞齐、宋，而许从之；商臣乘晋襄之没，力劫宋、郑，而蔡从之。晋灵以降，中国会盟无蔡、许之迹，则其于楚也，始以畏，而终以爱矣。爱者，移情者也。情移则性迁，性迁则教成于上，教成于上则习成于下。蔡、许之臣子，唯君父之教以为习，而君已情楚情，性楚性，教楚教，无所不楚矣，挞之不楚而不可得矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "九",
        "章节名": "春秋世论·昭公十四论九",
        "text": "故春秋以来，暴行作，篡弑仍，然未有世子而大逆者也。先王之教，留于不孝者之心，溃而犹有坊也。楚商臣弑其君，于是而蔡般弑其君固，许止弑其君买。鲁、卫、齐、晋、宋、郑、曹、邾非无逆子而弗忍。呜呼！非我类者不入我伦，岂特其政之虐我哉！言语衣冠，始化者也；嗜好性情，继化者也；禽聚兽噬憯莫之恤，终化者也。有其始者，必有其终，是以君子甚惧之。襄公楚其宫而幸死，哀公越其言而幸亡，故王猛之罪百扬雄，而许衡之慝千杨、墨也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十",
        "章节名": "春秋世论·昭公十四论十",
        "text": "道之维世，一彼一此。为之维者，势所趋，趋之而畸重之势又成。唐、虞官天下，无事乎立国之势，而咎亦免矣。商、周之兴，一彼一此之间，善败趋焉，其所善者即其所败者也。宋守殷道以立国，先罚而后赏，有持权而无委柄。迨乎春秋之世，德已衰矣，然春秋列国权委于下，恒成乎不拔，其治也，偷也；其乱也，有出君而无覆宗之大夫也。大夫之或覆其宗，大夫汰愎以自覆，而非君也。而宋不然，宋不能无乱，乱亦稍轻于他国，司马卬、荡意诸、鱼氏、华、向、辰、地、佗、之弄兵以逞，陈、鲍、赵、范、孙、宁、季、孟之未有，质世子，分国都，挟吴、楚以寻兵，尤他强臣之不得为，顾其狂起狂灭，或诛或逐，苟为乱，未有能免者也；其不免也，又君之躬与竞而胜之，以伸国刑也。故宋有持权而无委柄，殷先王之以其道维国势于百世，可知已。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十",
        "章节名": "春秋世论·昭公十四论十",
        "text": "晋、卫、齐、鲁之衰，非大夫而师莫举。宋兵所加，君必亲焉，大夫帅师以专征者，概不多见，迄乎春秋之终未易也。兵犹操于上，则威不集于下，弱者伏，强者仅相亢而终诎于名与法，其纲维久矣。德虽降，道虽衰，殷先王之人纪，微子之淫威，莫之或替。所谓为之维者，势所趋也。维然，而畸重之势，抑成乎孤立而弗与为拯。故夏尝亡矣，少康兴，迄桀三百载而后亡；周尝亡矣，平王迁，迄赧五百年而后亡；殷之中叶，其君失御，其国播迁，而国未尝中斩，乃当纣之世，乍倾而终不可复。卫之羸也，后六国以灭；鲁之弱也，亡未几而六国从之；宋王偃方力争天下，拓地千里，大败三强国之兵，而一旦骤灭。其所善者即其所败，为天下师者即为天下资。处乎盗贼纵横之天下以立国，尤不乐乎其为宋也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十一",
        "章节名": "春秋世论·昭公十四论十一",
        "text": "太上治时，其次先时，其次因时，最下亟违乎时。亟违于时，亡之疾矣。治时者，时然而弗然，消息乎己以匡时者也。先时者，时将然而导之，先时之所宗者也。因时者，时然而不得不然，从乎时以自免，而亦免矣。亟违时者，时未为得，而我更加失焉，或托之美名以自文，适自捐也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十一",
        "章节名": "春秋世论·昭公十四论十一",
        "text": "鲁自僖公以来，天下赖霸以安。霸者犹知有名者也，鲁乃以名自保，故勤于学校宗庙之云为，颂声作，典物修，天下乃以名予鲁，而保之以为名，天下保之，故齐、晋保之；齐、晋保之，故吴、楚亦弗得而不保之。吴、楚效齐、晋，齐、晋效名也。至于昭公之世而时变矣。晋厌名之适亏其实，去其霸而不恤；楚抑厌争霸之不足为名，弃上国而无所求；断发文身之勾吴，且进而睥睨乎中夏。呜呼！强国变而霸，鲁无能霸而保名，犹可以自保；霸复变而强国，鲁即无能强，而自保之术不恃乎名，审矣。天下求之于名，因天下之求以自结，非能治时者也。天下不求之于名，鲁始惊天下之不我求而改图，非先时者也。然而鲁卒不亡者，其诸从时以自免者与？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十一",
        "章节名": "春秋世论·昭公十四论十一",
        "text": "昭公之暗，三家之悖，晋抑之，吴窥之，齐构之，仓猝莫能相难。至于八年无君，国维虚立而莫之敢窥，三子者之力犹足以及此，抑不可谓无功于鲁矣。陈将灭而搜，蔡既灭而搜，齐师加于莒而三搜，三子之务此至勤也。既莫能以道治天下之裂，抑不能早计天下之变而图之未兆。霸不足恃，吴不可主，乃以退讲军实自完而不示陋于敌，三子之犹足及此，抑不可谓无功于鲁也。浸犹不然，习臧辰之智，因行父之术，安其危，矜其位，以处瓦解之天下，邾、莒且乘墉而攻之，况吴、楚之狡焉者乎！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十一",
        "章节名": "春秋世论·昭公十四论十一",
        "text": "赵宋之销烁于杭、闽，用此术也，故为君治时者，闳、散之以事文王，王臣也。导君先时以为天下宗者，管仲之以相桓公，霸臣也。舍此而强臣之自私于强，自强而犹之强国也。故国无强臣，其国不乱；国有强臣，其国不亡。乱可治，亡不可复有。孔子相鲁，贳季氏逐君之罪，而因之以治。圣人之所予夺，悻悻拘文之士固不测也。孟子曰：“于季桓子见行可之仕”，斯其为孟子之知圣人与！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十二",
        "章节名": "春秋世论·昭公十四论十二",
        "text": "子曰：“吾志在《春秋》。”志之固即此以行之，非上用其时之天子，下用其时之诸侯，将谁行哉？往古之圣人不可作，将来之王者不可期，无可与为，而虚愿以志，几于狂者也。圣人之不狂，久哉。子曰：“吾其为东周”，志用周也。曰：“鲁一变，至于道”，志用鲁也。是知云“志”者，因鲁因周以行《春秋》之法也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十二",
        "章节名": "春秋世论·昭公十四论十二",
        "text": "考之圣人强仕之年，周与鲁之骫骳极矣。周之王、鲁之立国者，惟礼焉耳。刘、单、尹、召、甘、毛各挟君以分周，高欢、宇文泰之前茅也。季氏逐昭公，鲁八年而无君，后羿、王莽之已事也。父子君臣兄弟之伦亡，礼精丧而人道拂，立国之维倾，待以治者，丧其资斧。故《春秋》目言王室之乱，而详昭公之故。仲尼之为旅人，决于此矣，而奚以志焉？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十二",
        "章节名": "春秋世论·昭公十四论十二",
        "text": "或将曰：“圣人，无待者也。得圣人而为之，周不必有王，鲁不必有君，化自行也。”审然，令圣人当刘、项之世，周已无余，秦无可讨，而曰“吾欲为周”。处七雄之季，鲁且旦暮见并于楚，而曰“鲁可一变以至于道”。是犹仙者之说也，肉糜骨白而犹生之也。故为已甚之言者，非仲尼之徒。抑而已甚，扬而已甚，毁誉之所由枉，圣人不以此加天下。学于圣人者，以之加圣人，不已逆乎？此无容疑，观于《春秋》之所纪而得之矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十二",
        "章节名": "春秋世论·昭公十四论十二",
        "text": "人之病瘵也，历五脏，传百脉，而真藏之脉不见胃气行焉，拙医之所甚惊，工医之所亟救也。亟救者，救之已亟而病去，救之弗亟而胃气脱，真藏之脉孤行，毙无日矣。故曰：“圣人爱日，尤爱此生死存亡决于一日之时也。”鲁昭、定之际，其诸生死存亡之一日与？故《春秋》书“天王居于狄泉”，幸周之未尝一岁无君也；书“癸亥，公之丧至自乾侯。戊辰，公即位”，幸鲁之未尝浃旬无君也。是胃气存而真藏之脉不孤行也，故曰“吾其为东周乎”，望敬王也；曰“鲁一变”，望定公也。敬王以讨贼而践阼，定公以先君遗命而嗣国。之二君者，授受不经，而权固正，抑能莅破乱而镇抚之，其犹愈于汉平、唐昭远矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十二",
        "章节名": "春秋世论·昭公十四论十二",
        "text": "晋志不在霸，而犹以不勤王为耻，固无高欢奉朗之邪心。子朝奔楚，而刘、单缓追逸之，抑不若郑庄公之必克段而萧绎之必戕纪与詧也。故莫幸于猛之速烬而丐立也。乱人亡，拨乱者之所惩以兴矣。意如之于君，有不并立之势，宜无惮也已。齐受其贿，犹且为昭公而取郓；晋受其贿，犹且导意如以逆君。意如很于废其嗣子，而昭公未死，殡未归，且不敢效元咺之立武，孙宁之立剽也。故《春秋》于周，书曰“天王居于狄泉”，明有王也。明有王，故子朝之立，尹氏当刑，而王室之大夫免矣。于鲁书曰“公在乾侯”，明有君也。明有君，故定公立，授受清，而季氏之恶不延矣。是故昭公之季年，王室乱，公孙于齐，周礼圮，鲁道沦，《春秋》可以终而弗之终也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十二",
        "章节名": "春秋世论·昭公十四论十二",
        "text": "子曰：“吾志在《春秋》”，定、哀之《春秋》，尤圣人之志所待以行者与？敬王入于成周，十年而刘子大合诸侯于皋鼬，周班讲焉。定公立，五年而意如死，公亲将以侵郑，三桓之子孙微焉。故曰，犹夫胃气存而真藏之脉不孤行也。霸统散，大夫弱，周之纪纲故存而可张。敬王日衰，哀公不道，天下无可为，而《春秋》绝笔于“获麟”，虽圣人无可寄其志矣。“吾衰”之叹，其在“获麟”之际与！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十三",
        "章节名": "春秋世论·昭公十四论十三",
        "text": "窃权不如窃礼之恣也，窃礼不如窃道之酷也。因道而制礼，礼以效道，因礼而定权，权以效礼。窃日益工，等而上之以蕲乎精，于是道窃而礼不足立，权固归之，不待窃矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十三",
        "章节名": "春秋世论·昭公十四论十三",
        "text": "王室之乱，会于黄父，赵鞅尸之也；会于扈，士鞅尸之也；城成周，韩不信尸之也。勤王者，列国之侯度，三代之精意，君臣之达道也。于是乎大夫秉道以事天子，而礼诎于道，诸侯不足以有矣。故曰陛益尊，廉益远，堂益高。疏贱者求自致于道而不得，则退而敦礼，敦礼以效于道而道乃贞。今大夫进而以王事为道，王之与大夫，授受之间矣，故田和、魏斯、韩虔、赵籍可以进王廷而受侯命。礼不立，道自己，则且与天子并王而无嫌。授受之间，一彼一此，去其陛，夷其廉阶，迤逦以向于堂，势不可止矣。大夫略诸侯，陪臣略大夫。贱忘其贱，有事于贵；不肖忘其不肖，有事于贤。方将曰天下浑同于道，而道无禁人。匹夫可为万国之君，夷狄可为中国之师，奚择哉？",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十三",
        "章节名": "春秋世论·昭公十四论十三",
        "text": "呜呼！君子之所与天下矜者，道也。道者天下之大共，而必有所凝，故仁人可以享帝，非享帝以为仁也；孝子可以享亲，非享亲以为孝也；君子为能谋道，非谋道以为君子也。为玄之言者，炼形服气，不足以害教；窃吾敦艮守中之道，而玄始篡。为释之言者，观空出缠，不足以戕伦；窃吾明心知性之道，而释始猖。小人之无忌惮也，非窃道而谋之，无以成其慝；君子之于道，死生以之，而恶容弗矜邪！",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十四",
        "章节名": "春秋世论·昭公十四论十四",
        "text": "天下之治也有渐，而乱也无余。乱无余，可以兴矣，而犹未遽兴也。未遽兴，则将流而复甚。无他，天道亏盈，而人心乐动。盈而动，一旦戢之，难矣。故曰：“作《易》者，其有忧患乎！”进退消长之际，天无心而不与圣人同忧，而圣人之忧迫，天下之患长矣。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十四",
        "章节名": "春秋世论·昭公十四论十四",
        "text": "入春秋之初，楚始祸于南国，绞、随、罗、邓、申、息于是而亡。继之以晋，踵祸于西，耿、霍、魏、焦、虞、虢于是而亡。宋、郑、鲁、卫中处而争，虢、桧、许、邢、宿、郕各为其近者所龅，或亡或徙。继之以齐，图雄于东，纪、谭、阳、遂于是而灭。楚乃北争宋、郑，东并江、黄，渐食群舒，西被庸、夔。晋乃逾山而东，启南阳以逼三川。继之以秦，并梁、芮，窥滑入鄀，尽刈西戎，而争晋于河。天下之仅安者，缘海一隅之地而已。继之以吴，晋导之，楚激之，窥淮右，食巢、州来，灭徐，通江、淮，而淫于沂、泗濒海之地。越复继之，亟与吴争，一前一却，君灭兵熠，一日而死于原野者，以万为率。呜呼！届于春秋之末，而天下之乱周矣，故曰：乱无余也。乱无余者，乱之讫也，乱讫可以兴矣。故春秋之后，越卒平吴，割江而谢中国。楚无吴难，晋无秦患，陈、蔡、郑、许奄奄以尽，而不勤攻取。周室封建之规模十易八九，而天下之争心亦稍厌矣。故曰：无余者可以兴也。",
        "level": 3
    },
    {
        "书名": "春秋世论",
        "年号名": "昭公十四论",
        "序号": "十四",
        "章节名": "春秋世论·昭公十四论十四",
        "text": "故敬王之世，鲁定犹抚其国，夷祸将烬，霸气已终，仲尼之所欲为，三代之可使而四。迄乎威烈王之初，垂百年而皆可有为之时也。乱抵乎海陬，而乱可终；治革于成周，而王者可作。圣人趋时以立功，莫趋于此矣。而无如天下之不与圣人同情也。人物之数，已丰而乍替之，未返其已啬；人心之动，已变而初惩之，末迫于求安。虽圣人弗能乘之以起，而况于末流之臣主乎？子曰：“凤鸟不至，河不出图，吾已矣夫！”甚忧夫春秋之末造，而悼天之不与己同忧也。",
        "level": 3
    },
    {
        "书名": "春秋世论",
        "年号名": "定公六论",
        "序号": "一",
        "章节名": "春秋世论·定公六论一",
        "text": "晋之不胜楚屡矣，首止之师，汝上之次，厉公避之；繁阳之役，救陈之举，悼公不能较；尤甚者，邲之战，六军皆覆，而尸为陵矣。诸侯以却楚之功而戴晋，晋不能为功于楚，而诸侯奚戴？乃晋之不胜楚者屡，诸侯未改其西向之心，至于召陵之侵，虽曰无功，犹未偾也。",
        "level": 3
    },
    {
        "书名": "春秋世论",
        "年号名": "定公六论",
        "序号": "一",
        "章节名": "春秋世论·定公六论一",
        "text": "皋鼬盟，天下散，求其失人之故，不归之荀寅之黩货而不得。虽然，未尽然也。荀寅者，止诸侯之深入者也。藉微荀寅，十八国不固之师，宾宾颉颃而进，诸侯之不为楚熸，晋之不为楚禽也余几哉？乃其从容成会于召陵而始缩也，幸夫晋人之适与囊瓦遘也。是役也，晋无固义，宋、鲁、齐、卫无固从，陈、蔡、郑、许、顿、胡乍释南向而无固交，囊瓦而有中人之智勇也，偏师以叩其坛坫，诸小国以素惮之情，狸鸣鼠窜，大国失据以迁延，而众悉俘矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "一",
        "章节名": "春秋世论·定公六论一",
        "text": "齐桓之用江、黄也，用以不用，而管仲忧；晋悼之勤郑也，弃陈不治，以纾楚之怒。恶有亘南北，贯东西，取楚百年以还所得之诸侯，仅用其一朝之忿，而相揖以入勍敌之吻者哉？微荀寅，吾不知其所终也。晋人之心先寒，而荀寅之求乃仇；逮乎寒心而始逡巡焉，晋之不摧幸矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "一",
        "章节名": "春秋世论·定公六论一",
        "text": "曹操之战韩遂也，闻敌益集则益喜；苻坚之犯淮也，氐、羌、鲜卑之毕至，而谢安徐罢桓冲之军；窦建德之援王世充也，唐太宗使之合而后兼取之。知胜负者，审此而已矣。救江之役，阳处父以孤军直抵方城，而息公子朱不敢蹑，传《春秋》者犹责其不能大举也。儒者之言兵，如里巫之傩也，增其钲鼓而已矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "二",
        "章节名": "春秋世论·定公六论二",
        "text": "封建之未夷，君子重爱其国；封建之必夷，君子重爱其民。故孟子羞桓、文，而曰《春秋》之事，桓、文之事也。贱霸者，贱其过用夫民也；以霸者之事为事者，存霸以存诸侯之国也。霸之始起，必灭国以为资，齐之于纪、谭、阳、遂，晋之于耿、魏、虞、虢是已。",
        "level": 3
    },
    {
        "书名": "春秋世论",
        "年号名": "定公六论",
        "序号": "二",
        "章节名": "春秋世论·定公六论二",
        "text": "霸之已成，则首禁灭以为功。桓、文之后，列国之不相灭久矣。江、黄、六、蓼、夔、弦、萧、温之灭，夷灭之也，霸者之所争也。晋之灭潞、甲、陆浑，灭夷也。灭夷以存诸侯也。无所灭以为政，禁相灭以为教，则虽怙强者，且将忌其徒贪而思戢。故楚两县陈，残萧、蔡，而不敢固有，况与齐盟之列者乎！",
        "level": 3
    },
    {
        "书名": "春秋世论",
        "年号名": "定公六论",
        "序号": "二",
        "章节名": "春秋世论·定公六论二",
        "text": "霸之不霸也而灭禁裂，则自召陵之会始也。始裂禁者，抑非狡焉之心，固获之力也。孱不终日之蔡，而首祸于沈，郑继之，陈继之，沈、许、顿、胡相续以灭，而天下无自保之国。晋启其禁以授蔡，蔡启其禁以授楚，三代之良法精意不可复存，而后知霸者之事诚《春秋》之事也。无可保之国，而后君子思保其民矣。民可保，无望国也，汉之所以建诸侯而不终也；国可保，不斤斤于民也，先王所为建诸侯以奠民，国异制而家殊俗也。以万国保兆民，地亲而势易；以一人保天下，势涣而事难。幸而得文、景之小康，不幸而有秦、隋、蒙古之酷政，《春秋》存霸事，虑之远矣。孟子曰：“保民而王。”无已之词也。",
        "level": 3
    },
    {
        "书名": "春秋世论",
        "年号名": "定公六论",
        "序号": "三",
        "章节名": "春秋世论·定公六论三",
        "text": "有道而恃有道者安，不能有道而恃有道者弱，无道而恃无道者必于亡，无道而不恃无道者仅以存。故恃人者不如恃己。恃己之势，虽无道而不亡，况有道乎！",
        "level": 3
    },
    {
        "书名": "春秋世论",
        "年号名": "定公六论",
        "序号": "三",
        "章节名": "春秋世论·定公六论三",
        "text": "郑入春秋之始，强国也。厉公不振，恃宋而始羸；既逼于楚，恃齐而始毁；齐失其怙，恃楚而始破；晋争之楚，恃晋而几亡。郑之弱以向亡者百二十年，君勤于内，臣勤于外，政粗修，民粗睦，然而无以自救，盖百二十年，郑无一日而释人之恃也。恃之不可，无己而竞。或曰：竞非保国之道也。晋定、楚昭之世，郑南竞楚而灭许，北竞晋而联齐，民劳国敝，介然仅存。而与二大竞，疑其必亡矣。而郑乃历百年而始灭于韩。奚以为不亡之道邪？曰：竞之害不若恃之烈也。",
        "level": 3
    },
    {
        "书名": "春秋世论",
        "年号名": "定公六论",
        "序号": "三",
        "章节名": "春秋世论·定公六论三",
        "text": "所恶于竞者，恃于此而竞于彼也。恃于此，役于此矣；恃此而竞彼，所竞无能胜其所恃，而泄于恃者矣。不竞而恃，与有恃而竞，其亡一也。夫无恃而竞者，其犹有自竞之心乎？且竞此而不恃彼，则所竞者无颉颃之忌，而妒之浅；无恶怨之实，而争之不深；毒不旁及，而愤之者不众；胥为无道，欲以相讨而无名。故郑之将欲贰晋，而先背楚，殆乎亭亭以立而有生人之气矣。晋失其霸，贰之得也。唯恶夫恃无道之楚以贰晋也。背楚以钳天下之口，然后贰晋以张自立之势，齐不能不许之从，鲁不能不中辍其兵，郑乃以自为郑而行其所欲，孰能丧之？故无道而不恃人，犹救乎亡；有道而不恃人，不仅以安。《诗》曰：“不闻亦式，不谏亦入”，文王之德也。令闻直谏之不恃，奚况于强有力之相庇者乎！",
        "level": 3
    },
    {
        "书名": "春秋世论",
        "年号名": "定公六论",
        "序号": "四",
        "章节名": "春秋世论·定公六论四",
        "text": "宣公之末年，公伐杞，历八十年而公侵郑，又二年而公两侵齐。介于其中，鲁君不得有亲将之事与？曰：非然也。鲁君之亲将也屡矣，有旅伐而无特伐。虽无特伐，旅伐者固君之亲将也。无特伐者，非大夫之制之，霸制之也。宣公不事晋，故特起伐杞之师；定公且不事晋，遂有郑、齐之侵。藉非旅伐之制裂，特伐之权伸，虽百阳虎不能违霸以挟君而逞，抑非独鲁之为然矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "四",
        "章节名": "春秋世论·定公六论四",
        "text": "霸之方鸠，宋、卫、郑之君亲将以特伐者，概不多见。有特伐，有敌会，有匹盟，晋定之时，始屡见于《春秋》，盖霸尽而《春秋》之事变也。晋勤北方而弃中原，楚困于吴而众力稍暇，始于莒、邾，成于鲁、齐、宋、郑，特相伐，敌相会，匹相盟，合离惟其情而莫之制。故春秋之始，《春秋》之所欲用者，宋、齐、鲁、卫、郑也；春秋之中，《春秋》之所欲用者，霸也；春秋之末，《春秋》之所欲用者，又宋、齐、鲁、卫、郑也。欲用之，故治之，治之故详录之。特伐复兴，而合离得失，一予一夺归之矣。孟子曰：“其事则齐桓、晋文”，无王而望之霸也。霸无可望，天下之乱亟矣。以望之特伐之诸侯，而为之一予一夺，君子之志何弗已也？善用人者无弃人，且犹是先王之裔，冠带之国也。君子不以系之望，奚望哉？",
        "level": 3
    },
    {
        "书名": "春秋世论",
        "年号名": "定公六论",
        "序号": "五",
        "章节名": "春秋世论·定公六论五",
        "text": "晋之失霸，莫甚于失卫也。故晋尝屡失郑矣，而宋、曹不贰；晋之得齐也仅矣，而鲁人恒亲。是东诸侯之从违一系于卫。卫者，晋之吭也。晋得卫，齐不能西难于晋；晋得卫，郑欲背晋而卫乘其背；晋得卫以扼鲁，宋、曹欲不亲晋而已孤。是故一盟于沙，再盟于曲濮，而鲁犹西事也。卫决与齐为五氏之次，而后鲁不得不东向以平齐。卫闭西而启东，鲁夹于齐、卫而鲁忧迫，无取此遥制之晋以自为縻矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "五",
        "章节名": "春秋世论·定公六论五",
        "text": "是故文公之霸也，殚力于卫而不遗余力。襄公继之，西未定秦，南未谋楚，而东急卫。卫者晋之吭，吭不得不急也。夫卫者其犹鲁也，非有楚之狡，秦之鸷，齐之夸，郑之黠，岂欲以身司天下之合离，而与晋为生死者哉！乃其难于从晋而轻于离晋，则有由矣：卫司晋之吭，而晋已剥卫之肤也。故卫之始，难于从晋，而间关以合楚，非卫之后诸侯也。晋启南阳，攘温、原，而卫将剥矣；卫之终，轻于背晋，首难而合齐，非卫之先诸侯也。晋取夷仪，兼朝歌，而卫日剥矣。温、原启，夷仪疆，朝歌夺，邯郸逼，卫所仅存者，濮东斥卤之区而已，而抑且旦夕于猛兽朵颐之下。然则虽以太王之不争而处此，亦未有迷于危亡而不觉者也。",
        "level": 3
    },
    {
        "书名": "春秋世论",
        "年号名": "定公六论",
        "序号": "五",
        "章节名": "春秋世论·定公六论五",
        "text": "夫晋南不争楚，西不争秦，一志以向山之东，河之北，所难者中山之未下耳。中山晨举而卫夕入于晋，卫入晋而齐之祸在门庭，鲁之祸在腋胁，宋之祸在项背，岂诸侯瞑焉西向之日哉？故卫不得不为东诸侯首其难，无亦君子之所许乎！楚之灭申、息也，蔡之患，蔡惛不知，导楚以亡之，而颍上残，于是而陈、蔡之亡也必。晋有朝歌、夷仪、邯郸以临中山，而卫尚恬然与之合，是将不许之叛晋，是欲陈、蔡、卫而张晋为楚也乎？陈、蔡、卫等也，陈、蔡不觉而先亡；卫早觉之，而南存宋，东存鲁，北存中山，卫乃后天下以灭。故五氏之次，数百年天下之大司也，卫东向而得存，晋北出而失霸。违害者不嫌于首难，就利者不给于多敌。故君子唯戒于利之覆亡，而不欲试身于害，无迂疏之咎也。",
        "level": 3
    },
    {
        "书名": "春秋世论",
        "年号名": "定公六论",
        "序号": "六",
        "章节名": "春秋世论·定公六论六",
        "text": "人均乎贱，事一乎无道，迹然而意异，于此三者，虽有曲直，不为之理，君子之道也。故晋赵鞅、荀寅、士吉射之奔叛，概然一例以为之词，其后齐、郑、卫党荀、范，以师加晋，赵鞅报焉，《春秋》一以两国攻战纪之，而荀、范不著，诚以为不足治也。",
        "level": 3
    },
    {
        "书名": "春秋世论",
        "年号名": "定公六论",
        "序号": "六",
        "章节名": "春秋世论·定公六论六",
        "text": "执政之大夫，何言乎贱也？君子之所治者，王者之事也。古者夏、商之季，诸侯而为天子，未闻大夫而为诸侯者也。以为足治而治之，则大夫进矣。大夫之得见于《春秋》，君命在也，非上大夫而不见于《春秋》，大夫厪乎贵也。故《春秋》之录贵大夫而人士盗陪臣，非谓士陪臣之贱于大夫也，以其不必君命也。大夫非君命，则均乎贱矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "六",
        "章节名": "春秋世论·定公六论六",
        "text": "邯郸午之衅，赵鞅开之；伐赵之祸，寅、吉射先之；乃夫鞅之入晋阳也，不获已而自免，何言乎一无道也？君子之所执法以临天下者，有所论情，有所论法，有所法立而通乎情，有所法不伸而情不得与。上失其道，民散久矣，虽得其情，犹为之矜，民无与乎道者也。君失其政，大夫散于下，虽情可原，无所矜焉。大夫得与乎道者也。大夫者，上不可与诸侯均，而听其以道伸；下不得与庶人齿，而察其或直以相谅。君子一天下，建诸侯，别其微，峻其级。治大夫者，善则一以礼，不善则一以法，若其情，则虽有可听，犹弗听矣。",
        "level": 3
    },
    {
        "书名": "春秋世论",
        "年号名": "定公六论",
        "序号": "六",
        "章节名": "春秋世论·定公六论六",
        "text": "鞅之争荀、范，以邯郸氏；寅、吉射之争赵，亦以邯郸氏，何言乎意异也？邯郸氏之难，所谓舟尽敝而发于一罅者也。鞅之所欲得者，晋之权也；寅、吉射所欲得者，亦晋之权也。犹不仅然也。鞅所欲得者晋，寅、吉射所欲得者亦晋，荀跞、韩不信、魏曼多所欲得者亦晋，或毁或成，或合或离，人操一全晋之心，互食而抑相禁，弗能下而晋始三。邯郸氏之曲直，彼亦直以为借焉耳。彼以为借，君子顾以为实而听之，则君子愚矣。未有君子而愚焉者也。",
        "level": 3
    },
    {
        "书名": "春秋世论",
        "年号名": "定公六论",
        "序号": "六",
        "章节名": "春秋世论·定公六论六",
        "text": "《春秋》之法废，而天下之公论以祸天下有余矣。一旦之权在贱者，遂有贱者之公论焉。区区一人之进退，而赵宋之君乃为之勒鼎镌石改年号以从之也，贱移贵，而天子贱矣。天下忘其大共之义，而相制者必有名也，屑屑焉就其名而为较其曲直，则有无道之公论焉。无道之公论，一乡人之所愿也，在下而贼德，在上而贼道。故杜钦、谷永之直，直于赵氏；王导之忠，忠于彬、应；李石、郑覃之正，正于训、注；苏轼、苏辙之贤，贤于章、吕。乡人者乃侈然相崇以忠贤正直之名，如蚊争蚋廉于醯侧，而不知其贪在血也。",
        "level": 3
    },
    {
        "书名": "春秋世论",
        "年号名": "定公六论",
        "序号": "六",
        "章节名": "春秋世论·定公六论六",
        "text": "非道以为道，而道裂矣。君子之不欲为愚也，亦非欲为智也，先觉焉耳。羖与之参于前也，于羖知之，于知之。牧人之计，于羊知之。君子之计也，知其为羊，不察而辨，一乡之所愿，安足纪哉！故夫人之有异心者，有他恶而不之恶，有他善而不之旌。不怵其恶，恶归于讨；不惊其善，善归于恶。何也？唯先觉之也。有他恶而加之恶，则无他恶而减之恶矣；无他恶而减之恶，则有固恶而加之善矣。有固恶者犹瘵也，不必疡而亡，无问其疡不疡也。荀彧不察，乃以奖操而抑绍；崔胤不察，乃以护汴而攻晋；俗儒不察，乃以是蜀党而非闽，秽史不察，乃以誉完颜雍而毁亮，皆夫以迹而为公论者也。迹者之公论，殆于以天下而趋于盗与夷，不亦贼乎？故末世之公论不炽，圣人之大道不隐。定、哀之际，于晋而争荀、范之是非，于鲁而争阳虎、侯犯、不狃之忠逆，贤者且为荧荧焉。圣人惧，《春秋》作，一捐之不足治而道始不裂，后之人其胡迷焉！",
        "level": 3
    },
    {
        "书名": "春秋世论",
        "年号名": "哀公四论",
        "序号": "一",
        "章节名": "春秋世论·哀公四论一",
        "text": "志之大，而后可以缓人，人缓乎外，权立于内。故能立权者，非谓其能竞功也；能缓人者，非谓其无志于人也。竞功无权，志小必竞。不竞之竞，可以立威，可以图远。孔子之欲用鲁，定公可与为也。皋鼬盟，诸侯散，天下委而无归。定公于是西志郑，东志齐，以兵始，以盟终，十年之间，鲁居中而为天下重。夫居中而为天下重，则重矣；乘天下之散而遽竞之，则轻矣。",
        "level": 3
    },
    {
        "书名": "春秋世论",
        "年号名": "哀公四论",
        "序号": "一",
        "章节名": "春秋世论·哀公四论一",
        "text": "鲁之乘间而竞也，前乎晋悼之没，则有台、郓之师；后乎赵鞅之乱，则有漷、沂之取。间天下之方委，以近取而固获之，志之已纤，其犹盗与！乃此二役者，季孙尸之，君靡之，外丧义，内丧权，不期交丧而交相丧。故以靡竞者必以竞靡，理势之不爽者也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "一",
        "章节名": "春秋世论·哀公四论一",
        "text": "定公之始，弃诉晋之怨，盟邾子于拔，早已白其志无求于近小矣。委近小于不竞，乃以大求于天下，而宵人不得售其奸。西志郑，东志齐，弥缝天下之阙，名立义举，季孙虽怨邾忌邾，垂涎于邾，不敢不退听也。定之季年，邾亟亲鲁，滕踵来宾，绥人之效立，远不御而近正。故曰：定公可与有为，而圣人亦乐用之也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "一",
        "章节名": "春秋世论·哀公四论一",
        "text": "哀之始立，三家乃以其邪心荧鲁，公无能自固。六年之内，大夫之师五出，西失郑，东失齐，南挑吴，而与晋若胡、越矣。呜呼！忘其大，图其细，利播其臣，害播其国，外不宾，内不孙，鲁至是而国非其国。虽有圣人，不能为之谋也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "一",
        "章节名": "春秋世论·哀公四论一",
        "text": "仲尼老，《春秋》终，获麟之悲，乘桴居夷之叹，圣人不能违天以福鲁矣。以定邾、莒而自辅，无所威于权臣而自威；以齐、郑、晋、吴之为忧，竞于其大，而小竞之邪说不戢而自废。以是知定公之可与为也，非虚加之也。天下无道，圣人之志始亟，故桓王不王而《春秋》兴；天下可为，圣人之志犹亟，故定公薨，哀公继，而后仲尼隐。哀公立之元年，何忌之师早起，观鲁者不待齐、吴之交伐，孙、越之不反也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "二",
        "章节名": "春秋世论·哀公四论二",
        "text": "大棘以来，诸侯无战；鄢陵以来，天下无战。长岸、鸡父之战，夷战也。盖中国之民，息其生者八十年，晋霸失，郑狂启，于是而有铁之师。呜呼，君子之所尤惨者，莫战若矣。伐者，以名而攻也；侵者，以利而掠也；入围者，伐之深也；灭者，侵之酷也；忮者争于其名，名得而志戢，抑无名而忮不行；欲者争以其利，利得而心厌，抑无利而欲不动。名无所邀，利无所规，邀之而无得于名，见不利而以死相贸，未有惨于战者也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "二",
        "章节名": "春秋世论·哀公四论二",
        "text": "故执名者，君子也，名非可名而执之，犹托乎君子也；争利者，小人也，犹暴其小人之实而固有求肉。孟子曰：“争地以战，杀人盈野，争城以战，杀人盈城。率土地而食人肉。”彼尚有所冀而有所益，且死不偿其辜，况夫前无所冀，后无所益，一往之念，驱人血肉以恣一意之使者乎！呜呼，人理亡矣。",
        "level": 3
    },
    {
        "书名": "春秋世论",
        "年号名": "哀公四论",
        "序号": "二",
        "章节名": "春秋世论·哀公四论二",
        "text": "“君子喻于义”，故君子以治小人；“小人喻于利”，故小人以役君子。两无喻而罔以逞，杀不甚则心不快，扶伤哭死事已而不得所谓，虿蛇而已矣。夫人之恶虿蛇甚于虎狼，谓其非能噬而徒贼也。呜呼，生人之惨，至此极矣。后世天下一，交争息，虿蛇之戾气散于下，为游侠，为刺客，为罗织吏，为讼魁，非必有为而唯杀人之是快，苟有人之心者，蔑不恶也。史迁奖游侠刺客之雄，吕不韦亟传邓析，殆于乱人之书也夫！",
        "level": 3
    },
    {
        "书名": "春秋世论",
        "年号名": "哀公四论",
        "序号": "三",
        "章节名": "春秋世论·哀公四论三",
        "text": "犯天下之大难而拯之者，不多其敌；阴有所图而不泄者，不多其敌；据非其所据而欲持固之者，不多其敌。之三者形同而情异，不可不察。",
        "level": 3
    },
    {
        "书名": "春秋世论",
        "年号名": "哀公四论",
        "序号": "三",
        "章节名": "春秋世论·哀公四论三",
        "text": "犯天下之难而拯之不多其敌，武王是已。伐纣告武成，放牛归马，示天下弗乘服；非直以绥天下也。以臣伐君，震天下而天下疑。安反侧以一天下之虑，使自新焉，圣人之权也。《屯》之初曰：“磐桓，利建侯。虽磐桓，志行正也。以贵下贱，大得民也。”武王之道也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "三",
        "章节名": "春秋世论·哀公四论三",
        "text": "阴有所图而不泄不多其敌，赵盾、赵武是已。盾图弑君以攘晋政，武佚于讨，居势方弱，而欲收盾之功，故盾之执政，委中国于楚，薄伐崇以求成于秦。武之执政，介向戌之邪说，弭兵以下楚，非惮与楚争也，蛊国人以偃兵之利而民移，散其君之与国而君孤，乃以坐食其国而有余。《履》之三曰：“眇能视，跛能履，武人为于大君。”以眇为明，以跛为行，而其志则刚矣，盾、武之术也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "三",
        "章节名": "春秋世论·哀公四论三",
        "text": "据非其所据而欲持固之不多其敌，赵鞅是已。楚围蛮氏，子赤奔晋，则执以界楚；吴会黄池，与晋争长，则下之而不惭。非鞅之不欲有功于晋也。范、中行逐，鞅独返，返而执政。董安于之死，忌智氏而畏其逼，齐、卫、鲁、郑、挟荀、范以责鞅，鞅孤而不能不为吴、楚下也。《丰》之三曰：“丰其沛，日中见沫，折其右肱。”居丰而自匿以逃责，终不可以大事用之矣，鞅之术也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "三",
        "章节名": "春秋世论·哀公四论三",
        "text": "呜呼！赵氏之于晋，谋之三世矣，而术出于一。居之柔，藏之固，显名不歆，丰功不取，大耻不惭，故以羁旅孤族，两婴大戮，而足以倾荀、范，困智伯，逭齐、鲁、郑、卫之执言，而取晋如携。彼将曰：吾以行武王之道也。故武王之所用，屯之时也，动乎险中，草昧而不宁，小人袭其似以行险，亦有由矣。善师武王者，无师其橐兵之道可也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "四",
        "章节名": "春秋世论·哀公四论四",
        "text": "春秋之末，齐、鲁、勾吴之合离，不可诘矣。三千乘之国，相与合离，国以之安危，吏士以之生死。至于不可诘，是殆乎非人理之可求者也。夫吴故非人理之可求久矣，鲁事之，则师疾叩乎鲁之城；齐结之，则师旋傅乎齐之都。故曰：君子恶吴甚于其恶楚。官不以其方，治不以其纪，兵不以其制，发不得长，肤不得完，楚无有也。是以旦纳之怀，夕坠之渊，极不可继之威，要不可须臾之誓，楚亦未尝有也。",
        "level": 3
    },
    {
        "书名": "春秋世论",
        "年号名": "哀公四论",
        "序号": "四",
        "章节名": "春秋世论·哀公四论四",
        "text": "故冠裳，生文者也；治法，生心者也。服不珍其躬，法不爱其国，惭恨不恤于天下，文尽而质随，心移而度改，无怪乎为楚之所不为，而君子之尤贱之，非虚加之矣。非人理者而与之结纳，浸其人之有人理必不能也。乃夫齐与鲁，胡遽其无人理邪？由通吴之后言之，以通吴而熏其心可知也；由通吴之始言之，逆风闻膻而急就焉，独何为邪？盖之二国者，上下离心，人蓄异志，即疾以其国亡而不恤。通吴之秽，通吴之祸，故乐受而不恤，虽有智者不能为止矣。",
        "level": 3
    },
    {
        "书名": "春秋世论",
        "年号名": "哀公四论",
        "序号": "四",
        "章节名": "春秋世论·哀公四论四",
        "text": "齐之通吴，悼公之为也；鲁之通吴，哀公之智也。悼公受命于陈乞之手，哀公旅食于季孙之国，哀有国而非其国，悼有身而非其身矣。国非其国，疾入于亡，而犹自我亡之为快；身非其身，则亦奚鳖居鱼处之足忌与！悼通吴而陈氏惎之，故触吴于一旦而吴亟绝齐。悼公卒，陈氏行其惎，则齐之离吴，有可死而无可合，艾陵之战，人含死心者，为陈氏死也。悼不得之吴，齐益困，陈氏益张，而后哀公之求吴也，执愈固，事愈勤，进吴之迹迁之于天下，可以得当于吴者蔑不用已。",
        "level": 3
    },
    {
        "书名": "春秋世论",
        "年号名": "哀公四论",
        "序号": "四",
        "章节名": "春秋世论·哀公四论四",
        "text": "故、阐之怨，已释于齐矣，而又随之以伐齐，唯吴欲也。清、泗之师，国几于亡，不惩其祸，死未收，伤未瘳，又用随之以伐齐，唯吴欲也。晋与吴之相谢绝久矣，鲁不南启，吴无北志；鲁不西介，晋无东交。介晋、吴之会，俾吴得以下晋而长诸侯，且将以新垣衍之事秦者事吴，而不忌天下之咎，唯吴欲也。区区小不忍于其臣，乐奉非人者以为主，而自淫于非人，一旦之忿有是哉！其背盭而不知极，遂若是其酷乎。呜呼！蠹逼于内，禽逼于外。砥行之君子忍蠹于内患；以拒禽于外淫，而可不为咎于天下。《易》曰：“硕果不食，君子得与，小人剥庐。”鲁哀之不可与为君子也，君子之不固为鲁哀矣。",
        "level": 3
    },
    {
        "书名": "春秋世论",
        "年号名": "哀公四论",
        "序号": "四",
        "章节名": "春秋世论·哀公四论四",
        "text": "《春秋世论》卷五终",
        "level": 3
    },
    {
        "书名": "春秋世论",
        "年号名": "哀公四论",
        "序号": "四",
        "章节名": "春秋世论·哀公四论四",
        "text": "《春秋世论》全书终",
        "level": 3
    },
    {
        "书名": "续春秋左氏传博议",
        "年号名": "",
        "序号": "辟司徒之妻　成公二年",
        "章节名": "续春秋左氏传博议·辟司徒之妻　成公二年",
        "text": "人伦之序，天秩之矣。顾天者，生夫人之心者也，非寥廓安排，置一成之侀于前，可弗以心酌之，而但循其轨迹者也。人各以其心而凝天，天生夫人之心而显其序，则缓急先后轻重取舍之节，亦求其心之安者，而理得矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "辟司徒之妻　成公二年",
        "章节名": "续春秋左氏传博议·辟司徒之妻　成公二年",
        "text": "辟司徒之妻，于齐侯之奔北，先问君之免而后及其父。齐侯以为有礼，予之石峁。齐侯之褒而封之，岂以崇礼哉？奖其国人，使急公而卫上之术耳。若夫辟司徒之妻，则亦乌足与言礼乎？人各异其心，则吾恶知辟司徒妻之心非果先君而后亲邪？心固有其理，则吾知辟司徒妻之心非果先君而后亲矣。夫彼特一女子尔，社稷之存亡，君身之安危，非其事也，凄恻仓遽之情奚从而生？闺之习知，毛里之与属，生死之际，不待徘徊而愤盈以发者，亦其父焉耳。事所不至，心不生焉；心所不至，理不凝焉；理所不凝，天不于此而显其节文也。匪心胡天？匪天胡礼？缓其所急而先其所后，轻重因物而天叙紊矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "辟司徒之妻　成公二年",
        "章节名": "续春秋左氏传博议·辟司徒之妻　成公二年",
        "text": "故悬一一成之侀于此，曰父重于君，不得也。抑悬一一成之侀于此，曰君重于父，亦不得也。推而夫妇昆弟朋友，悬一一成之侀，曰孰轻而孰重，孰取而孰舍，俱不得也。执徐庶之情以绳温峤，于是陷身逆廷者得缘孝以自解；据周公之义以予王导，于是残亲避祸者得贷忠以自文。反求之心而条理不昧，天之叙之也，为当事之人叙之也，而非统古今常变而一概叙之，其亦明矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "辟司徒之妻　成公二年",
        "章节名": "续春秋左氏传博议·辟司徒之妻　成公二年",
        "text": "乃心固隐而不易知，则奚以辨其顺逆乎？辟司徒之妻，无君事者也；徐庶之所适，曹操犹汉相，而非若峤之往且陷于刘、石也；王导以百口故而忍其兄，敦之败势已见，不系乎导之从违，导非若周公之系乎社稷也。故心循理而著，理丽事而章，从百世之下，推古人之心，为真为伪，为顺为逆，亦讵无不可掩之迹乎！心各生于当人之天，而著于共闻共见之迹，斯同然矣。唯其为同然也，故曰：天叙之也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宾媚人折郤克　成公二年",
        "章节名": "续春秋左氏传博议·宾媚人折郤克　成公二年",
        "text": "穷小人之恶，而为钩距擿发之术，斯君子之过已。小人之恶，遏之则不昌，夫岂可弗先探而密折之哉？乃固有不待探而折者，徒以钩距擿发而自流于术，是君子且与小人分过也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宾媚人折郤克　成公二年",
        "章节名": "续春秋左氏传博议·宾媚人折郤克　成公二年",
        "text": "晋自赵盾以来，不在诸侯，齐顷公乘而欲收之。郤克为政，弗能致问，而亲执币其廷，徒以房帷之笑为罪而加之兵，取必君公，牵帅诸侯，争一旦之忿，忘大忮小，重兵深入以残人之国，其恶亦既昌矣。宾媚人以甗，磬至，克因其服而礼下之，其犹桑榆之收与？即其不然，数其侵邻之罪，责以慢姣之愆，彼犹无以致其反诘也，而克固不能。慝盈伏于中，而善自不能为之盖覆；忿浡溢于嗌，而气固不能为之和平。于是乎猖狂而率为之词曰：“以萧同叔子为质而尽东其亩。”曾是禽啼蛙鸣之不忍出诸口者，克乃大号于旗鼓之下而无惭。岂克之智计弗能审其不可与必不得哉？甘以不道之言为天下笑，固无善者之不能饰，而固有恶者之不能掩，未有或爽者矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宾媚人折郤克　成公二年",
        "章节名": "续春秋左氏传博议·宾媚人折郤克　成公二年",
        "text": "故君子端坐以临，小人之稔恶未著者勿容钩也，已著者勿容擿也。途穷日暮，倒行而逆施之情自见，如鸟之入罗而非罗之加鸟，则君子亦行其无事者而已矣。夫宾媚人者，岂其能为君子哉？而克狂悖之词一入其耳，则义声直词，旋应旋折，如决水以涤腐淤而无所沮待，鲁、卫不得不惧，克不得不从，非媚人之能行所无事以待克之穷也。天理之在人心，如明镜之悬而象至自觌，苟非朦瞍，未有受欺而迷者矣。媚人且折之而有余，则为君子者，循夫流行昭著之天理，未之治而小人受治，亦奚以术为？此之谓行其所无事而智自大也，因人心之不容掩者也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "荀罂对楚子　成公三年",
        "章节名": "续春秋左氏传博议·荀罂对楚子　成公三年",
        "text": "语有之曰：识生胆。其诸捭阖无忌者之术，非君子之言也。君子之勇，以志为主，气为辅，不资识也；君子之识，以择义而知进退刚柔之节，不以劫持事势而张其胆以无惮也。敢于为义之为勇，敢于不畏人之为妄，知其可以幸免于害，因以示不畏之为诈，诈者亦常为人之所不敢为，言人之所不敢言矣，而非其固胜之也。当其祸福之情，形隐而不能以意决，盖尝屏息伏躬，规营径窦，求免而惟恐其不得矣；逮乎事介于成，吉凶得失有一定之势，而不虑其复败，则虽万乘之尊，三军之众，威若不测，而机发毂运，势无中止，乃以谢去其容头过身之计，资浮鼓之气，掉臂张唇，若将轹王侯而婴白刃。怯者乃惊而服之曰：此胆之过人者也。愚者乃推而奖之曰：此识之兼人者也。抑为原本其所由而称之曰：惟其识之定，是以胆之坚也。呜呼！仪、秦、轸、衍之流屡用此术以欺世，揣摩已熟而恣睢于一旦，君子甚恶其乱天下，而屑以此为胆识劝哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "荀罂对楚子　成公三年",
        "章节名": "续春秋左氏传博议·荀罂对楚子　成公三年",
        "text": "故荀罂之拘于楚，谋因郑之贾人，束手絷足于褚中以逃，稍有丈夫之气者所耻为也。使晋、楚不讲而贾人谋行，其以辱社稷也奚若？贾人曰：“不可以厚诬君子。”则亦知贱之矣。及楚送之归，楚子曰：“何以报我？”则曰：“帅偏师以修封疆，竭力致死，无有二心。”何其秉义张国，不惮楚之见留而毅然以自居于胜也。夫罂岂有异人而抑岂异其心哉？向者知其不可归，则可以径窦而耻非所恤也；今者知其必归，则言人之所不敢言而何忌也。公子谷臣，先王之爱子也；襄老之尸侧，婴齐所欲得以塞黑要之口而便灭其室者也；两大国贸一言之信，垂成十九，必不以罂之片唾而遽毁之。凡此者，罂知之审矣。扬眉扺掌，炫壮夫之色，归夸于廷，以文其见获之辱，复奚忌乎？是以谓之胆，诚胆也，介祸福之间而触强楚，葸者之所弗能也；谓之识，诚识也，触强楚之忌，而卒获其重礼以归，暗者之所弗信也；以谓胆生于识，诚因识而生胆也，知楚之必不我留，可以勿庸褚中之面目，而赪颜戟髯以谈也。唯然，而罂之只为捭阖无忌之雄，重为君子之所贱恶，不得辞矣。以今之壮，视昔之惫，以今之危言以明礼，以视昔之弃礼以求生；疾改于转盼而莫能自主，无他，黠慧之所及，则枵张不顾；黠慧之所屈，则沮丧无余。舍其识，亡其胆，而宵人之技穷矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "荀罂对楚子　成公三年",
        "章节名": "续春秋左氏传博议·荀罂对楚子　成公三年",
        "text": "夫勇者不惧，非谓其侈于言色也；知者不惑，非谓其察于祸福也。君子之所养，非宵人之所可窃，久矣。欲自勉以君子者，若叔孙昭子之于晋，其庶几乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "伯宗辟重　成公五年",
        "章节名": "续春秋左氏传博议·伯宗辟重　成公五年",
        "text": "望其风旨而知其所趋。风旨者，习以生心，不期而不掩者也。习于繁者，欲简之而不能自已；习于轻者，无所往而见重焉。故若子桑、原壤、庄周、列御寇之流，盱目扬眉之际，而径脱萧散之意，乍迎人以相感，不待言说之长也。夫人无所得于天则之微，但循法制之当然，以游于委曲繁重之数，莫能自轶，亦未尝不自困也。一旦而径脱萧散者，以其爽利之风旨，相迎于盱目扬眉之间，意为之移，而乐闻其论说，固其所也。自非研几特立之君子，孰能相觌而不改吾之素哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "伯宗辟重　成公五年",
        "章节名": "续春秋左氏传博议·伯宗辟重　成公五年",
        "text": "伯宗之知重人，倾盖而与之言礼，知之以一言而已。重人曰：“待我，不如捷之速也。”乍释其拘牵而引之以便利，岂徒言哉？盱目扬眉之际，固有与轻安简径之说相符而出者矣。伯宗敛衿而请，举国家之大故人告以定命者，听之役夫而不嫌，吾以知其迎而感者深也。虽然，彼重人者，则亦乌足与言礼哉？传车之必辟也，非徒以竞行道之速也。君命之所临，卿大夫之所乘，国有大事而恪共震动以警于众，此无他，皆天则之生于人心而不自己者也。彼重人之言，速而已矣，无待而已矣。事速集而无待，彼固曰：此礼意也，其他之委曲繁重者，拂人之情而故迂乎道者也。夫苟以无待速成之为愈乎，则将芟廉隅，褫等威，灭声灵而相驰于径，先王之为度数典章者不已赘乎？呜呼！此固非彼重人者之得知矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "伯宗辟重　成公五年",
        "章节名": "续春秋左氏传博议·伯宗辟重　成公五年",
        "text": "乃重人之弗知，非不谙其文也。山崩之礼，伯宗之所不谙者，彼谙之矣。谙之而不谕其微，则抑以降服、乘缦、彻乐、出次、祝币、史词为刍狗糟粕，聊以谢天人之已迹而固无余蕴，故其言曰：如此而已。是其径脱萧散之溢于眉目者，始终一致也。谙其文、祇增其狎，渔猎浅涉，恣睢而作曰：彼所云云，吾既已知之矣，要不如捷于集事而无待者之化天下于速也。其志荡，其气骄，其言卞迫而无余，君子固望而知其不足与言礼。伯宗乍遇而意折，倾盖而信从之，则其心困而易迁也亦可知已。然则仲尼奚问乎老聃？曰：圣人贞观乎道，化物而物莫能化之。未至乎圣人者，恶能保其不自失哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "栾武子还师　成公六年",
        "章节名": "续春秋左氏传博议·栾武子还师　成公六年",
        "text": "是非厚薄精粗美恶之辨，择之至极而无以易之也，然后可曰善矣。然则两端尚立，恶得有均善者乎？栾武子曰：“善均从众。”宜若不知善者焉。夫武子斯言，则必有所闻矣。弗许武子之知善可也，弗许武子之所闻者为知善，是殆愎于言善者与！",
        "level": 3
    },
    {
        "书名": "续春秋左氏传博议",
        "年号名": "",
        "序号": "栾武子还师　成公六年",
        "章节名": "续春秋左氏传博议·栾武子还师　成公六年",
        "text": "夫人之于善，不必其皆生于心也；善之即生于心，不必其心之皆与善为无际者也。故取善者必欲核其善之生于心而后从之，则其得于善者仅矣；抑欲得心之与善为无际者而后从之，则其得于善者益仅矣。善之生于人心，不必其心之与理无际而亦生者，天动之也。善不必生于心，而有时见于人之弋获者，天显之也。夫既皆天矣，天不与百姓同忧，故善有时而成乎不善；天无往而非理之自出，故不善有时而可以善。是故唯其匪善者为不足取耳。善有时而可以不善，弗妨其善也，其已善矣固善也；不善有时而可善，勿疑其不善也，方其善矣则善也。故君子见善之广大而知天之富有，见善之变迁而知天之日新，终日所用而皆天也。天富有而我不得隘，天日新而我不得滞。进退勇怯，皆善之裔流也，裔流者，皆全体之所分注也；色货勇，皆善之糟粕也，糟粕者，皆精醇之所浃入也。奚而必善必不善，奚而两端立而不均善哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "栾武子还师　成公六年",
        "章节名": "续春秋左氏传博议·栾武子还师　成公六年",
        "text": "是故吾知武子之言，必有闻于知善者之言也。奚徒其知善与，殆乎其知天矣。乃若曰：“善钧从众”，众者，尤天之至动至显者也。抱瓮而灌者，及亩而止；桔槔而灌者，及顷而止；油云甘雨之所灌，千里而同矣。抱瓮桔槔者，非时也；甘雨之被，时也。均为善而不足以众，亦莫非天之动，而匪其浡郁滃瀁之时，则天之富有而非其日新者也。甘雨降，良苗齐，可以观日新之妙；善而众，其似之矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋杀赵同赵括　成公八年",
        "章节名": "续春秋左氏传博议·晋杀赵同赵括　成公八年",
        "text": "古之为史者，莫不有奖善惩恶之情，随小大而立之鉴，故足以动人心而垂之久。若左氏、史迁、班固之书，记祸败之隙，纤曲猥鄙之无遗，皆此意也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋杀赵同赵括　成公八年",
        "章节名": "续春秋左氏传博议·晋杀赵同赵括　成公八年",
        "text": "宋殇之弑，华督援冯之篡也，而记之以目送孔父之妻；鲁闵之弑，庆父报叔牙之戮也，而记之以公傅夺卜之田；同、括之杀，赵盾弑君专国而众疾之也，而记之以赵婴之逐；阳州之孙，鲁公弗忍季氏之积僭也，而记之以斗鸡之介；舍其大衅而取其小，舍其祸源而取其委，左氏之不审于取舍也若是，奚以垂之久，而君子犹尸祝以为《经》翼哉？夫彼固有取尔矣。千金之堤堨，怒水龁之而不决，决之者蚁穴也；积薪如邱，沃以倾膏而不爇，爇之者爝炷也。慎小察微，不导祸于垂成而亦可以弗发，其诸戒后世之欲祈天永命者，帷薄簠簋嬉笑取与之间，皆有生死存亡之大故而不可忽与！",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋杀赵同赵括　成公八年",
        "章节名": "续春秋左氏传博议·晋杀赵同赵括　成公八年",
        "text": "虽然，君子之慎小，也以令终其德而无有瑕也，非畏小者之易以贾祸而致其葸也，非谓小慎之则祸无所发，虽大不韪而可保一线之安也。夫君子亦正其本而已矣。无子冯之睥睨，则督虽怀淫而固戢；无叔牙之颠覆，则虽挟忿而孰施；赵盾不弑，则庄姬之谮无征；季氏不专，则郈伯之谗弗听。故谨其大及其小，正其始令其终，君子之道全而无缺者，推本以治末，非藉末以救本也。千仞之材，斧以斯之，其将折也，所争方寸耳。乃使此方寸之未殊，而遂谓其可终古不仆也、孰信之哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋杀赵同赵括　成公八年",
        "章节名": "续春秋左氏传博议·晋杀赵同赵括　成公八年",
        "text": "且夫之数衅者，有自己开之者矣，有不自己开之者矣。不自己而开之，则亦孰从而慎之？抑将取必于天人而所逢皆顺，然后可以永终而远害乎？尧有不令之子，舜有不共之弟，非必家之咸正无缺也；禹不能禁仪狄之进旨，武王不能遏西旅之献獒，非必恶之不进于前也。道尽则无忧，德至则不损。是故欲奖天下之善而惩其恶、抑取顺逆吉凶之大故，以正天下于不待防而已足矣。屑屑然于人事险阻之倚伏，求纤芥之隙而惩其不预，抑以愁苦天下拘系于身世之不康，而为善者亦沮矣。故左氏之于《经》，翼而已矣；迁、固之于史，牍而已矣。正大义，立王道，非圣人其孰与归！",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒人恃陋　成公九年",
        "章节名": "续春秋左氏传博议·莒人恃陋　成公九年",
        "text": "道与术有相似者矣，是以君子尤慎言道，虑其入于术也。夫惟失道而抑无术者，得以天下，失以天下，荣以天下，辱以天下，而于己无所恃焉。苟其有术矣，则皆恃乎己者也。或隆己以张天下，虽有不足，冀人之不我测矣；或替己以弛天下，唯无不足，冀人之不我争矣。之二者，皆于己有见而恃之以自信，视君子之信诸己以为道，宜若同也；乃其据乎隆替之势，以误天下之耳目，而游其险阻以逃之，虽其气矜色愉，却物之凶惧，然非惛不知畏者，未有不如桴鼓之叩其胸也。故君子恒坦，细人恒危，于此辨矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒人恃陋　成公九年",
        "章节名": "续春秋左氏传博议·莒人恃陋　成公九年",
        "text": "莒渠邱公不恤其城之恶，而恃陋以无虞。夫渠邱公者，其诸惛不知畏之流，固未能有危情焉。然斯语也，必有所自授矣。莒之微乎微，非一旦也；为大国者覆师蹙国相踵，而莒晏然，久矣。意其先世必有画此术者，曰：“吾自替以销天下之心，吾其免夫！”是以流传师师，而国人固以为恃。不然，天下岂有陋而可恃者乎？以陋而恃，非巧于操术者不能也。是以莒之为莒，城池则窳，名号则夷，礼简赋薄，翱翔于大国之间，自替以销其忌。呜呼！俾若左氏者进豫备不虞之言于莒，亦适逢其笑耳，犹夫称《诗》《书》《礼》《乐》于聃与周之前也。彼方以菅蒯却丝麻，憔悴傲姬、姜，“代匮”之诗，恶足闻于其耳哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒人恃陋　成公九年",
        "章节名": "续春秋左氏传博议·莒人恃陋　成公九年",
        "text": "乃其为此也，如渠邱公之惛不知畏而祸随之也。藉不如渠邱公之惛不知畏，而其游天下而逃之之心，求寸晷之宁焉而不得已。吾以是知聃、周之所藏矣。其云“宇泰”者，非能泰也，矫色愉而示天下以不测也；其云“令人之意也消”，无以消之也，恃人之不己知而意不生也。不能为明，故闭目于五色；不能为聪，故杜耳于五声；不能是其必是，非其必非，故丧我以听其自己。其所谓“道”者，诧微妙，惊溔漾，而以要言之，一恃陋而已矣。势不得则恃其陋以免人之求，势得则恃其陋以不意而乘人为捷。推求之于道，则又曰：吾固自据自信而不恃外物者也。则不幸而为渠邱，其恶犹浅，使侥幸而以老天下之术胜天下，则险阻深枉，挠已甚而人理亡矣。子曰：“君子求诸己。”求者，备其盛大之辞也。盛大备于躬，则立乎贞胜而治天下以有余，终身无自信之枢纽而信之以道。习于术者，又安足以测其量乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋侯梦大厉　成公十年",
        "章节名": "续春秋左氏传博议·晋侯梦大厉　成公十年",
        "text": "诐淫之辞，波靡千祀而不能止，非其邪力之有余也，流俗之心，耳食之说，固百其端，而后异端乘而收之。故中国无浮屠之情，印度之侏离恶能入诵《六艺》者之耳而移其志哉？浮屠以止杀为教，而等威不立，轻重不审，镘人心不自诬之节而期之以所不能为，乃惧天下之不我顺也，于是为报应之说以恫喝之。夫恫喝者亦恶足以动天下哉？情之柔葸者，虽无报应，而彼固不能杀也；若其鸷而忍者，悬砧钺于士师之廷，杀人者死未有贷矣，未能止也，而况惝恍不可知之鬼谪乎！然而止杀之教，似仁人之心；陈报应以止杀，似强教之术；以此泛滥千年，有如君子起而不能废矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋侯梦大厉　成公十年",
        "章节名": "续春秋左氏传博议·晋侯梦大厉　成公十年",
        "text": "虽然，岂浮屠之能创此哉！前乎汉明之代，中国之儒而驳、史而诬者，固尝为此言矣。杜伯之射宣王，申生之诉夷吾，传记耳食，不一而足。其尤者则莫如晋景之卒、荀偃之死，为淫诐之归也。赵盾怙族弑君专国，同、括者皆贼党也。晋景伸宫官之罚，除其苞蘖，夫岂与荀偃之躬为大逆，视其君之不若老牛而决屠之者等乎？乃赵氏之厉得请于帝，厉公之厉亦讼帝而后胜。夫不道之鬼，即或服罪而犹挟惎毒，犹之可矣，盾奚请乎？厉公奚讼乎？必请必讼，而赫赫上帝，举无择于君臣，但杀者即恣听之报邪？且奚弗听夷皋之报赵氏，而但听赵氏之报其君与？充是言也，则但言杀而即不韪，凡为有生之类者皆平等也，臣弑君而君报之，君诛臣而臣亦报之，将谓盗贼之如君父而不可杀也。然则说有不验，报有或爽，君父亦如盗贼之可杀而奚忌哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋侯梦大厉　成公十年",
        "章节名": "续春秋左氏传博议·晋侯梦大厉　成公十年",
        "text": "以平等仁天下，则以平等戕天下；以报应警柔葸者所本无之恶，则亦以报应授忍鸷者不然之券。浮屠之取譬流俗而贼仁义也，左氏先之矣。学者不读非圣之书，而不辨俗儒之妄，则暗流邪室而不自觉，未见其愈也，只以授之口实而已。",
        "level": 3
    },
    {
        "书名": "续春秋左氏传博议",
        "年号名": "",
        "序号": "刘子论成肃公　成公十三年",
        "章节名": "续春秋左氏传博议·刘子论成肃公　成公十三年",
        "text": "养生之说，吾知之矣：下者养形，其次养气，太上养神。养神之旨，细入于针芒，大极于浩漾，以要言之，和而已矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "刘子论成肃公　成公十三年",
        "章节名": "续春秋左氏传博议·刘子论成肃公　成公十三年",
        "text": "刘子曰：“威仪以定命。”又曰：“敬在养神。”夫固以束其筋骸，摄其志气，惕厉而勿任其自然者，为神之牧也。彼为养神之说者，未有不相为河汉者矣。夫养神之必以和，岂有能易之者哉？顾其所自别者，所由以和者而已。将为纪渻之鸡乎？将谓叔山之趾乎？将谓南郭之丧偶乎？将谓蘧伯玉之婴儿乎？夫如彼以为和，亦既自无不和也，然而其所由以和者不可问已。寝欲甘也，坐欲箕也，出欲不拂人之色笑，而入欲无所劳其耳目也，得此而和，不得此而不和，涂之人则大概胥然矣。不得此而不和，是故其人之终身未尝数得和也；幸而得此以和，俄顷失之，而和又离矣。何也？人事之继起，心几之数动，欲得一歇息之顷可以顺而忘焉者，则固难矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "刘子论成肃公　成公十三年",
        "章节名": "续春秋左氏传博议·刘子论成肃公　成公十三年",
        "text": "故夫君子之以养神于和者为弗尔也。君子则终日百拜，酒清不饮，肉干不食，而不丧其和矣；择色而视，择声而听，择《采齐》《肆夏》以步趋，而不丧其和矣；发气满容，大勇充肌，肃若执玉，夔若奉盈，而不丧其和矣；奔走在庙，钺在廷，金鼓在前，剑戟在后，一言而携忧患，一动而持险阻，而不丧其和矣。匪直不丧也，君子之所以和者，正用此以和也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "刘子论成肃公　成公十三年",
        "章节名": "续春秋左氏传博议·刘子论成肃公　成公十三年",
        "text": "和之，故曰养也。夫视听之屡给，起居之数迁，酬酢之变，顺逆之交，皆形以为之役，役则未有不惮者也。形惮于役而辄欲避之，外避天下而内避其气之使。形苟避气，则气不至于形，而形气已弗和矣。形思避气之使，气即勿听其避而强至之，形终不顺而气以劳，气过劳，而气又思避矣。外避形，内避其神之使，气既避神，则神不至于气，而神气又弗和矣。神者天之精，用也不畏难而乐为主者也。使气而气委之以去，使形而形不相摄，无与为徒而神亦不屑为虚拘。神气形三者构，而顽者叛，灵者疑，天下之不和未有甚于此者也。神至于气，气听焉而神不倦于君气；气至于形，形听焉而气不苦于帅形；斯则非敬无以效神之功，而非威仪无以理形而从气，其亦明矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "刘子论成肃公　成公十三年",
        "章节名": "续春秋左氏传博议·刘子论成肃公　成公十三年",
        "text": "故善和者无有如敬者也。敬身以和其心，则神不劳而为君，率形气而亲比之，以充周于官骸，命亦奚从而夭，福亦奚往而不凝哉？是则善言养生者，亦惟君子独耳。任情废礼而后得和，其于养也，犹匹夫之有瓮粟，靳惜以食而后不馁也。谨礼致敬而乃以和，其于养也，犹天子之有太仓，分食六军而安其玉食也。则其难易多寡始终得失之数，亦较然矣。君子自有尊生永命之学。学者不讲，而聃、周之徒以其游惰私利之情窃据以为宗。如其说以养也，吾未知其果寿焉否也，其术已猥矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "士燮请释楚　成公十六年",
        "章节名": "续春秋左氏传博议·士燮请释楚　成公十六年",
        "text": "言之于前而祸福应之于后，唯其理事之准而已。乃有攸言之理，于事之所固然者迂谬而不相及，然而祸福之应，辄如其言而不爽，此岂其言之效哉？攸言之理，非理也，其以理为言，意亦不在理也。彼盖有匿情焉。规时度势，欲仇其私而有所忌，乃建一不然之理，以钳制当时而阴用其制。若夫祸之所自生实他有所系，则固隐情不发，退以免指擿而进以仇奸私。故人之托理以动众也。亦险矣哉！后世犹弗之觉，奖其奇中，而推以为通理。君子蒙其欺，小人师其妄，是奚可听之而弗擿乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "士燮请释楚　成公十六年",
        "章节名": "续春秋左氏传博议·士燮请释楚　成公十六年",
        "text": "士燮“释楚以为外惧”之言发于鄢陵之日，而验于匠丽之变。山涛亟称之以诋平吴之非，而复验于八王刘、石之乱，是何其不一效而足也？呜呼！骇其言之效，而不推其言与效之实，能弗为邪说之所欺者鲜矣。夫理事之准，在人心者亦较然矣。外之与内，安危忧喜之数，闻其相因，未闻其相贸也。内蛊则外寇间之，外逼则内奸乘之。是以古之王者攘夷安边，建其威以销其萌，岂徒以防侵陵之患哉，亦以靖天下于文轨之同，而销臣民之逆节也。以晋验之，唯灵公之不在诸侯，而后桃园之衅作；唯昭公之甘为楚下，而后晋阳之甲起。夫燮亦犹是师盾之智以替君威焉耳，是知其云内忧者，非为厉公忧而为栾、郤、荀、韩忧也。其君无赫赫之功于外，则亦无权藉以制其臣于内，国君亲旗鼓以树肤公，公室之隆而私门替，书、偃、锜、至尚未之觉，而燮已知之早矣。知之而固不能昌言之，非燮之有疑而未曙也，发阴谋者无尽量之词，进不敢任朋党之魁，退不欲以坚厉公之忌，弗获已而姑称此迂谬不然之理，以微动栾、郤之悟。乃栾、郤弗悟，而其子亦挟勇于井灶之间焉，乃抑郁以死，而智亦穷矣。故曰：“作伪心劳日拙。”燮何人斯，乃欲托于忠以仇其奸，天与人其听之哉？逮夫燮死而丐与于逆，仅托不往以推祸于书、偃，则燮父子之处心积虑，猾谖深险，固已不能掩矣。三郤之杀，书、偃之劫，燮所虑也，知厉公之宁外而且以饰内也。匠丽之执，程滑之弑，非燮所能逆曙也，使知长鱼矫之说不行，书、偃之势复振，燮亦何忌而预以为忧乎？燮为其党忧，而忧偶中于厉公，蒙其欺者遂欲奉燮之言为厉公之蓍蔡，燮因以欺万世而有余。然而无可欺也，外宁而必有内忧，此古今所必无之理，昭然如云散之必不为雨也，有目者既见之矣，而孰欺哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "士燮请释楚　成公十六年",
        "章节名": "续春秋左氏传博议·士燮请释楚　成公十六年",
        "text": "若夫山涛者，无燮之逆心而师燮之狂说，亦若验矣。然八王刘、石之祸，其因于平吴乎？抑不因于平吴乎？不欲平吴者，荀勖、贾充受吴赂之奸也。涛与之党，殆犹燮之党栾、郤矣。晋不平吴，刘、石逼，琅琊无归，将如完颜守绪之蹙死于汝、蔡，求其延江左之衣冠礼乐以待隋、唐而不可得。则涛师燮以狂鸣，其得失亦可睹矣。后世而更有师涛者乎？非奸人其孰任之！",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚举子　襄公三年",
        "章节名": "续春秋左氏传博议·祁奚举子　襄公三年",
        "text": "心不依道而行之无疑者，非能无疑也，欺其志而已矣。前不畏古人之未先我以尝为，后不畏来者之挟我以为名而收其利，不谋当世之信我而卒免于讥非，不患出诸口见诸行事者之欲前且却，而果以行之不朒。能如此者，而后许之无疑，果无疑矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚举子　襄公三年",
        "章节名": "续春秋左氏传博议·祁奚举子　襄公三年",
        "text": "祁奚举其子午，其君信之，僚友允之，晋人安之，天下后世推而服之。虽然，此亦无难也。午而果称其任，才情气量之所见，当时一望而众咸知之，功绩名节之所垂，著于胜任之余而天下后世不能掩，则奚以收知人之誉，暴无私之迹，如取之怀中而自给，夫何难之有乎？所难者，其喻于心即出诸口，暴诸当宁之下而无嫌沮耳。俾奚于此稍一迟疑焉，即通三晋之士推毂于午者万喙如一，而独奚有所不能矣。何也？前乎奚者，未有贤而荐子者也，其或吹炀其子以动君相之知者，皆席荣怙禄之夫也；后乎奚者，不必有荐子之贤者也，倘令师奚之迹以阶子弟之荣者，则必贪惏溺爱之尤也。创古人所未有，奚一旦特为之而无所规，启后人之垄断，或托奚以为名，而要非奚之过，此岂待午果胜其任之余，而后可为奚解免哉？藉令待午之胜任而以相解免，则幸而遇其子之才者，皆足以愉快其私而无所忌矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚举子　襄公三年",
        "章节名": "续春秋左氏传博议·祁奚举子　襄公三年",
        "text": "夫奚之为此也，如火之蕴而炎也，如川之积而决也，如迅雷之出地而震于空也，然后乃以洞胸开臆，直行径致如君民僚友之间。呜呼，是岂有迹可循，而许天下后世之相蹑者哉？推奚之志，充奚之气，言之而不讷，行之而不苶，善学奚者，当观其存发之际，而勿徒以迹也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "魏绛戮杨干之仆　襄公三年",
        "章节名": "续春秋左氏传博议·魏绛戮杨干之仆　襄公三年",
        "text": "佞臣似顺，强臣似直。佞臣非顺无以动君，强臣非直无以动众。君为之动，国人欲与争之而不能；众为之动，其君力与争之而不胜，而后乃以坐移人国于谈笑之中。佞臣之似顺，君惑之，天下愤之，传诸后世，其奸莫掩，故闻卢杞、蔡京之名，犹谓其有一善之足取者，蔑有也。强臣似直，君固愤之而不能折之，党人标榜而艳称之，传之后世，苟非奸邪已露，如操、懿之暴起，则不为之惑者，鲜矣。宜夫魏绛戮杨干之仆，而左氏盛辞以纪之，后世称道之而无绝也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "魏绛戮杨干之仆　襄公三年",
        "章节名": "续春秋左氏传博议·魏绛戮杨干之仆　襄公三年",
        "text": "《诗》不云乎：“正直是与”，“神之听之，终和且平。”所谓正直者，告之鬼神而适得其和平者也。故正者，正其偏，非正之于所偏者也；直者，直其曲，非于曲而言直也。和顺于义理而无私之谓和。酌于尊卑刑赏之宜而险激不生焉之谓平。自非然者，名可以借，言可以不穷，人不能夺，而鬼神早已鉴其慝，恶敢以邀神听哉？谷永之攻宫禁，可谓直矣，而为王氏用，则汉九庙之灵已恫；辛弃疾之亟恢复，可谓直矣，而为韩侂胄用，则唐、邓兵死之磷惨号于荒原衰草之间。夫为强臣用者，鬼且之，而况强臣之自为用乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "魏绛戮杨干之仆　襄公三年",
        "章节名": "续春秋左氏传博议·魏绛戮杨干之仆　襄公三年",
        "text": "晋之旁落也，有大夫之族而无公族。至于匠丽之难，周子孑然一身入主宗祏，握重兵制进退者皆世卿耳。孤茎之缀秋叶，其生凡几？悼公有弟，岂其能怙宠疾威，与丰草争荣落哉？偶一仆者之不戒，而刀锯疾加，势不旋踵。魏绛之心，路人知之矣。名自正也，言自昌也，悼公虽孤愤于上，不能夺也。乃反质诸绛之操心，则岂奉公死法，批逆鳞以申国宪者乎？室之欹也，无几矣。一木承之，不足以支；更因其蠹迹之偶蚀，遽斥其朽而伐之。然则室一日而未倾，其欲倾之心，寤寐不忘也。安所得为君之懿亲者，绝毫发之愆，而后可免其戕椓邪？",
        "level": 3
    },
    {
        "书名": "续春秋左氏传博议",
        "年号名": "",
        "序号": "魏绛戮杨干之仆　襄公三年",
        "章节名": "续春秋左氏传博议·魏绛戮杨干之仆　襄公三年",
        "text": "悼公曰：“合诸侯，以为荣也。杨干之戮，何辱如之！”绛欲暴其径行无忌之权以摇诸侯，而急白公族之不肖，俾知其君之孤立而无辅。悼公已胆裂气盈，愤然曰：“必杀魏绛！”是曹髦死争一旦之情；而士鲂、张老之流，复为煽浮言以恫喝之，公且终无如绛何，而苶焉谢过矣。有是哉，强臣之折孱主，生死于其爪掌之中而莫能一掉也！且与之礼食焉，且使之佐新军焉，悼公于此岂复有生人之气哉！读《左氏》者不察而旌绛之直，夫恶得而弗辨！",
        "level": 3
    },
    {
        "书名": "续春秋左氏传博议",
        "年号名": "",
        "序号": "匠庆略季孙之槚　襄公四年",
        "章节名": "续春秋左氏传博议·匠庆略季孙之槚　襄公四年",
        "text": "蜂之方螫，而折棘以刺之；虎之方咥，而磨牙以噬之，未有不为天下笑者也。恶妄人之无礼，即以其无礼者而报之，妄人之喙乍塞，而天下后世相传以为快，是岂足与筹当世之治乱者哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "匠庆略季孙之槚　襄公四年",
        "章节名": "续春秋左氏传博议·匠庆略季孙之槚　襄公四年",
        "text": "季孙之薄定姒，目无襄公也。匠庆请榇，而答之曰“略”，目无举国之臣民也。匠庆因之以目无季孙，而伐其圃槚。彼固曰“略”，而我即以“略”用之，季孙虽席其螫咥之威，亦受制于倒持而箝其喙矣。左氏称君子之言曰：“多行无礼必自及。”则固从旁鼓掌，而快其喙之乍塞也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "匠庆略季孙之槚　襄公四年",
        "章节名": "续春秋左氏传博议·匠庆略季孙之槚　襄公四年",
        "text": "国家不幸，值权奸之势已成，鼓翼竖尾，飞扬骧步，而莫之制。然其始未尝不有劲爽犯难之人，资一时之壮气，起而挫之；乃所以挫之者又非其道也，则虽乍塞其喙，而莫惩其心。彼将曰：“所与我为难者，承吾之疏，师吾之智，而逞其一旦之心耳；此殆蔑足与较，亦姑听其自已。若夫习法守礼之士，动必虑其得失，谋必规其成败，则固莫我如何也。”而益以目空在廷之众，为无足与抗者矣。然则成奸人之恶而丧国家之气者，莫此若也。浅心之流，犹从而艳称之，恶知夫一棘之刺不足以中蜂，一啮之痛不足以伤虎乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "匠庆略季孙之槚　襄公四年",
        "章节名": "续春秋左氏传博议·匠庆略季孙之槚　襄公四年",
        "text": "行无礼而必自及。善败之报不爽者，天也。君子皇然奉天以治非礼者，固有道矣。正其本不争其末，求诸己乃以加诸人；非道勿言也，非义勿行也；意有可快，不逞也，机有可乘，不用也。晶光皎日以临之，而不穷之于幽隐，得则社稷之福也，不胜则亦以质鬼神、示天下后世而己终无尤。夫匠庆者，恶足以语此哉！吾特悲夫举鲁之无人，而抗季孙者仅一以妄治妄之匠庆也。尤虞夫后世之为君子者，不明于制小人之道，而奖少年锐进之士，越礼使气以与小人争，事必无成，而名节先为之玷也。孔北海而知义，当不奖诞媟之祢衡，以齿牙竞曹操，而只成其篡矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "穆姜论筮　襄公九年",
        "章节名": "续春秋左氏传博议·穆姜论筮　襄公九年",
        "text": "知行难易之序，言学者聚讼而不已。夫道在天下者，可以意计推也；道在吾身者，不可以意计推也。然则讼知行难易之序者，殆以意计推度，而非其甘苦之已尝，自取其身心而指数者乎？岂惟君子哉，虽不肖者且有其与知与行者矣。其与能者未与知也；而所未与知者，曲而不全，执而不通，信其必然而不喻其所以然也。乃其曲者则既知其一曲矣，其执也则终始知之矣，其必然也则亦历历不昧于己矣，心若见之，口不能宣之，虽不得曰与知，而亦非冥行之可不踬也。若夫其与知者而不与能，则终焉始焉，表焉里焉，一若司庾之吏持筹委悉，而要不获一粟之用也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "穆姜论筮　襄公九年",
        "章节名": "续春秋左氏传博议·穆姜论筮　襄公九年",
        "text": "夫以穆姜之不肖，且知四德之所凝，而自喻其所违之故，以窥见夫《易》之蕴，况其怙淫喜祸之不如穆姜者与！盖知者象天，耳目之司也；能者象地，肢体之司也。耳目明而发之也不劳，不必心为之效，而固莫掩其晖曜；肢体钝而运之也劳，苟非心为主于中，以驭气而制形，则当其惰莫能以振，当其溢莫能以敛矣。匪振其惰，弗作也；匪敛其溢，弗成也，是以为善也如登。惰而畏振，顺于所陷；溢而畏敛，逐于所歆，是以为恶也如崩。处如登如崩之势，耳目之微，虽冏然不昧于当前，亦且如爝火之不能熯决水，坐视其溃而末如之何矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "穆姜论筮　襄公九年",
        "章节名": "续春秋左氏传博议·穆姜论筮　襄公九年",
        "text": "是故事先之觉，不可恃也，当事而所觉之力渐微，虽不忘犹忘也；事后之悔，无可救也，悔之力只以丧气，后事踵起，仍不知悔者之何往，则亦终身咎而终身悔也。为功于人，而待人之加功者，其惟能乎！为善如登，而气凌于千仞，乃登之矣；为恶如崩，而力挽其奔车，乃弗崩矣。诚有事焉，则甘苦之际可以自程其难易，奚暇为之讼言哉？徒学焉而以知为奖，卑者为穆姜之慧，不救其淫；高者为浮屠之悟，只增其妄，可弗戒诸！",
        "level": 3
    },
    {
        "书名": "续春秋左氏传博议",
        "年号名": "",
        "序号": "子西子产追盗　襄公十年",
        "章节名": "续春秋左氏传博议·子西子产追盗　襄公十年",
        "text": "才掩性乎？才而掩性，必其性之不至者也，犹夫臣而掩君，必其君之不纲者也。性，君也；才，臣也。君臣一体，统于治国；性才一致，统于治身。臣受君之命，才禀性之能，一而不贰，统而不分。故人无性外之才，则未有自有之而自掩者也，所恶夫世之言才者舍性而奖才也。舍性而奖才，于是乎以性所统有之才，逮其成才而或离其性，才乃掩性而以其才鸣。夫虽其成才以往，才繁有能，要皆性之绪能也，可以为功于性而显性之能，胡为乎使之相掩哉？责固不在才，而在性之不至，审矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子西子产追盗　襄公十年",
        "章节名": "续春秋左氏传博议·子西子产追盗　襄公十年",
        "text": "郑子西闻其父之难，“不儆而出，尸而追盗”；子产闻其父之难，“为门者，庀群司，闭府库，慎闭藏，完守备，成列而后出”。夫使有至性者设身以为二子处，其必为子西而不为子产，明矣。乃左氏之记子西曰：“臣妾多逃，器用多丧”，若将羡子产之裕于才而子西诎焉者。呜呼！率是以奖才，而才之掩其性也，且将以贼性而有余矣。亲则其父也，变则俄顷而兵死也，仇则不反兵而斗者也；发之暴，闻之遽，吾不知为子者心裂魂脱，血溢于咽，气奔于仇者当如何以处此，而犹转一念焉为臣妾器用计。使子产而洵然，将与商臣、刘劭之心无以别。天高地厚，抑孰有覆载之可容国侨也哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "子西子产追盗　襄公十年",
        "章节名": "续春秋左氏传博议·子西子产追盗　襄公十年",
        "text": "夷考子产之生平，固非不肖如此之尤也。意者子产夙受父命，经纪家政，整饬庀具，号令之有恒，虽丁奇祸，而家有司夙戒有余，各举其职，则攻盗者有人，守室者有人，不俟教令之申儆而自相辐辏耳。是子产之才，原不以有余而损性。且兵车十七乘成列而出，卒以杀尉止，歼其众，则为功于子产之至性以尽孝子之职者，胥其才也。而无如不知性者之妄为传闻，欲以奖子产之才而掩其性也。然则与不知性者而语才，才遂以为性之贼。故孟子曰：“若夫为不善，非才之罪也。”则才固有时而不善矣。“非才之罪”，岂非奖才之罪哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "子西子产追盗　襄公十年",
        "章节名": "续春秋左氏传博议·子西子产追盗　襄公十年",
        "text": "虽然，以是而罪子产，则子产固不为传闻之妄者代受其咎，而君子设身以处二子，则为子产终不如其为子西也。迟之须臾之顷，而至性即于此断续矣。使子产闻声而效死，有司者又何庀焉，虽有可恃，不若其无恃也。仇牧之斗，段秀实之笏，智者不能为之虑，勇者不能为之援，至性孤行而天地为之动，不旋踵之谓也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "季札辞国　襄公十四年",
        "章节名": "续春秋左氏传博议·季札辞国　襄公十四年",
        "text": "古之君子自处也以实，后之君子相尚也以名。以名自奖，或浮过其实而不疑己之未逮，则抑以名期人，或浮过其人之实而不恤道之所安。夫所谓实者何也？心喻其所能为以必为之，饱满斟酌，退以自信，虽流览古今元德显功奇行殊节之尤者，未尝不思驰骤焉，而其以自守者，则不敢以浮弋之心当之也。吴季子是已。",
        "level": 3
    },
    {
        "书名": "续春秋左氏传博议",
        "年号名": "",
        "序号": "季札辞国　襄公十四年",
        "章节名": "续春秋左氏传博议·季札辞国　襄公十四年",
        "text": "季子之言曰：“札虽不才，愿附于子臧”，如是焉耳矣。如是焉而已者，季子之所以为君子也。论者徒见子臧辞位而后，文采不少概见，而季子达礼乐，饬言行，上见虞舜之心，下动仲尼之叹，将以为非必子臧项背之间，不宜自屈而居此。夫季子固博物笃志裁情中礼之士也，不必规规然言子臧之言，行子臧之行，而自画于子臧者也。然志各有所当矣，事各有所值矣，心各有所感矣，其于辞国之一节，自信其能为而必为者，则子臧而已。信以子臧之节，用之兄弟相让之际，而道尤宜也。信以子臧之节，告无罪于夙夜，而过此以往皆非其所虑也。如食之饱自饫焉，如寝之安自寐焉，悬一季历之勋名于眉睫，而要于我无与也。君子之有取于古人而效之也，以心之信者效之，而岂以名之高者效之乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "季札辞国　襄公十四年",
        "章节名": "续春秋左氏传博议·季札辞国　襄公十四年",
        "text": "且季子岂徒不浮慕夫季历哉，虽泰伯犹非其所期也。泰伯去周而季历安，季子不去吴而夷昧、余祭踵立而不嫌，以底于乱。然则季子而泰伯邪？诸樊死，余祭无名以立，光可蚤嗣其位，则王僚之祸息矣。而季子不忍舍其宗国之心弗为也，何也？其自信以能为而必为者，子臧而已矣。季子贤于子臧，而不敢失子臧之节；仲尼圣于老彭，而不敢废老彭之学。圣之所以为圣，犹且有然，而况君子乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "季札辞国　襄公十四年",
        "章节名": "续春秋左氏传博议·季札辞国　襄公十四年",
        "text": "世之衰也，学不以心而以耳目。耳苟闻之，目苟览之，《诗》之所比兴，《易》之所变通，《春秋》之所进退，一旦尽取而拟之以行，志不必相当也，事不必相值也，心不必相感也。割大牢以饲病夫，当白昼而陈茵枕，求食寝之暂得而不能，奚况望其饱安哉！以名若此，以实若彼，吾恐论季子者未见季子，且未见子臧也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "师旷论卫侯出奔　襄公十四年",
        "章节名": "续春秋左氏传博议·师旷论卫侯出奔　襄公十四年",
        "text": "言行者，君子之枢机也。持枢机而丧乎己，未有得乎人者也。故君子之言行，期乎寡过，不期乎为功；期乎中理，不期乎矫时。矫时之所失而欲以为功，则恒激而偏有所重；偏有所重，则功见于此而过即丛于彼。且其所矫者既因矫而得偏，偏重之失，自不容掩。天下之见吾行而闻吾言也，早已窥其发端之旨存乎相矫，抑又窥其一偏之失，持之以相诘而必不吾信，求其为功也，亦卒不得已。君之必君，不因臣之可以叛我逐我而始儆也；臣之必臣，不因君之可以谴我诛我而始戢也。君有惧于臣而始礼其臣，臣有畏于君而始忠其君，则人伦之交互相钤喝，以争祸福于施报，民彝绝，天理亡矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "师旷论卫侯出奔　襄公十四年",
        "章节名": "续春秋左氏传博议·师旷论卫侯出奔　襄公十四年",
        "text": "晋侯曰：“卫人出其君，不已甚乎！”斯亦持平之论，未之过也。师旷曰：“社稷无主，君焉用之，弗去何为？”亦奚足以为功于君而戒之向善哉，徒自丧其枢机而已矣。孰是闻教于君子者，而忍出诸口，曰“将安用之”也？旷言之玷，天下有心有耳者不可掩，则其君亦何可掩邪！且使旷反而自求其心，民彝天理之未亡，固不可自掩也。则其君将曰：“此哓哓者徒欲矫吾之言，以抑我而强制之耳。早已不成乎理而自欺其心，奚足恤哉！”于是概视谏者之危言率挟一已甚之词以相凌夺而伸其说；不然则挟直名以骄我，而实无见于道者也；不然则将为权臣张其胁上干主之势，而俾我慑伏以听之者也。如是而欲君之降心以从，不亦难乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "师旷论卫侯出奔　襄公十四年",
        "章节名": "续春秋左氏传博议·师旷论卫侯出奔　襄公十四年",
        "text": "或曰：旷之为词，病在激矣，然则古有所谓谲谏者，将顺而微讽之，则免于咎而有功乎？曰：此非君子之所屑也。君子之言，不丧乎己，乃得乎人。苟君之过而将顺之，则既顺恶矣；谏而以谲为道，则既崇谲矣。讽谏虽行，君志益慆，功不足立，而先纳其身于滑稽佞谀之流，是其丧己以逐物也，正与旷之失均，而又奚取焉！君子之谏，君子之立言也。不为物激，不为时诡，正大而已矣。酌天理而不妄，贞常变而不易，该上下四旁而胥平，自正其枢而不爽于开阖，自审其机而不择乎远迩，奚所矫而奚所谲哉！虽然，未易言也。义不集，理不穷，气不和，量不远，虽有正直之度，忠孝之情，刚者必矫，而柔者必谲，唯其无本也。故性焉学焉，而后可以其言行施诸人伦之交而无咎。旷，贱工也，恶足以及此哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "华臣奔陈　襄公十七年",
        "章节名": "续春秋左氏传博议·华臣奔陈　襄公十七年",
        "text": "宋人不能致讨于华臣，而华臣以瘈狗奔。吾于是而知鬼神之情状矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "华臣奔陈　襄公十七年",
        "章节名": "续春秋左氏传博议·华臣奔陈　襄公十七年",
        "text": "神者何？谓气伸者也；鬼者何？谓气屈者也。伸则施于人，而屈则远于人而去之。然则鬼也者与人不相及，而何与于人哉？天地之间非有藏幽纳气之大壑也，远于人而去之，亦必有所归矣。远于所去之人，而非远于夫人也。不远于夫人之类，则固与人而相为萦绕；恃其相为萦绕而不能必其相入，存乎其类而已矣。天下之相交者，同异攻取尽之尔。不同不取，不异不攻，则虽日萦绕于左右而固不相入，犹火之不入于土，水之不入于金也。同而取之，异而攻之，则虽其未必相为绸缪，而必以相应。是故匪徒鬼也，神之伸而施于人，且视其量之容，气之欣合以相挹注，而非其所受者，固有不施者矣。孝子之齐而亲绥之，同者之相取也；凶人之慝而戾乘之，异者之相攻也。瘈狗入于华臣氏而臣惧以窜，戾之相攻者也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "华臣奔陈　襄公十七年",
        "章节名": "续春秋左氏传博议·华臣奔陈　襄公十七年",
        "text": "盖神者，集于实者也；鬼者，集于虚者也。实不可攻，取者丽之；虚无可取，攻者趋之。孝子之于亲，非相攻者也，而其相趋也，则亦以其虚之故。齐而不获其身，虚其心以致昭明凄怆之气，而鬼趋之矣。趋之则鬼生于其心，故谓之思成。思以成而必成焉，唯其夙无所成而后得成之也。故以正成鬼者，则正趋之；以邪成鬼者，则邪趋之；以相攻之余气馁而成鬼者，则戾趋之。彼华臣之肝胆心肾，积其相攻之戾气，而抑枵馁以不能有其神志，则耳之所牖，目之所函，手足筋骸之所求康而不得，魂营魄泊之无据而与外物相摇，无非相攻之戾也。瘈狗不他入而入其室，莫之致而至焉者，即其夙之萦绕于臣之左右者也。于斯时也，虽其肺腑亲信之人大声疾呼，诏以仅一瘈狗而臣不闻，执瘈狗磔于臣之前，以征国人惊扰之匪他，而臣不见。何也？相攻之戾，乘虚以入其中，鬼气充塞，而耳目官骸之灵皆拒闭而无能效矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "华臣奔陈　襄公十七年",
        "章节名": "续春秋左氏传博议·华臣奔陈　襄公十七年",
        "text": "由斯言之，神之来也，非乘虚而入也，匪诚有于中而不致也；鬼之往也，非去人而人必不受也。苟虚焉，则莫之介绍而亲矣。非吾身之所受，两间虽有而不亲，然非两间之果有是也，则亦恶从而至哉！天也，神也，鬼也，皆诚有者也，视其所以受之者而已矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚不见叔向　襄公二十一年",
        "章节名": "续春秋左氏传博议·祁奚不见叔向　襄公二十一年",
        "text": "古之王者，使其贤臣歆于为善之乐而无所嫌。故其贤者见善而必为，若寒之益衣，饥之进食，皎然无疑于众，而行且自忘之也。倘其不然，自视以为惊世绝俗之行，履险阻、濒疑谤而仅然其为之，则未为之前，操一为人不敢为之心；既为之后，左规右避，必力暴其无私之迹以祈免于咎。则君子之行，益孤危而不可尝试，教恶得而不衰，治恶得而不替乎？",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚不见叔向　襄公二十一年",
        "章节名": "续春秋左氏传博议·祁奚不见叔向　襄公二十一年",
        "text": "祁奚之免叔向，为人臣者之恒节也；叔向之免于祁奚，为君子之恒遇也。以事言之，奚为国全向者而非为向，向之得免，晋无戮贤之失而非向之幸，则奚不见向、向不谢奚可也。乃以情言之，奚与向而皆君子矣，道必孚，志必合，臭味之亲，将如耳目手足之互体而交用，则疾痛相怜，忧乐相诏，亦乐善无已之至意也。以礼言之，奚诚知向之为贤，则出之于囚系而薰沐之，慰劳之，既下贤好士之节所必修，其在向也，推蒸豚必拜之义，絮执雉相见之文，报其所当报而亲其所亲，尤往来之大节也。情所固有，礼所必尽，敦厚以行典礼，奚容简焉？然则执手相劳，洒酒相酬，殷勤劝勉，益相戒以戮力于公，亦讵不可哉？奚诚有恩怨不任之心，亦何必暴于廷以自表；向诚有生死不动之节，亦何必矫君子而以鸣高乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚不见叔向　襄公二十一年",
        "章节名": "续春秋左氏传博议·祁奚不见叔向　襄公二十一年",
        "text": "乃二子之必出乎此也，则有故矣。其君，庸主也；范氏，雄猜之权臣也；乐王鲋之流，工为背憎者也。俾奚与向而直情以行，示相好之迹，则疑忌丛而谗谤行矣。呜呼！君子自行其志，而风雨如晦，鸡鸣不已，弗克展其乐善依贤之情焉。不获已而故为不近情之事，以祈免于末流，则夫人失为善之乐，而亦何利于善哉！匪奚与向之忧国如家，危疑不恤者，抑勿宁溯蒹葭之水，依十亩之桑，绝世而无与为徒耳！孰能以憯憯畏咎之身，日游于羿彀而逃之哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "祁奚不见叔向　襄公二十一年",
        "章节名": "续春秋左氏传博议·祁奚不见叔向　襄公二十一年",
        "text": "虽然，君子以是哀二子之志，而如其奉之以为法，则过也。夫君子者，尽其道而无忧者也。情所必至，勿违其性；礼所必行，勿贬其节。昭昭然揭白日而行之，虽庸主不察，权奸见媢，宵人乘间而行其谮，犹夫蜂虿之偶逢，不屑预为之防也。徼宗社之福，祸已极而必止，则吾既以直行而无患；籍其不尔，而小人之奸昌焉，亡之可也，死之可也，过非自己，亦可以对青天、矢白水而无所憾矣。胡为乎重一旦之忧，废生人之情礼，而开贞人以疑畏之蹊乎？将使为善者必星分瓦解，仕不同门，学不同师，如飞蓬之不可复聚，而善趣遂销阻于天下，则二子孤畸之行有以启之也。周不知，而用之于王导，终以戕身。然则患亦奚可避哉？范滂之戒子曰：“为善不免。”言之悲也而已偷，唯不知命而忧道也。然君子特忧道不尽耳。",
        "level": 3
    },
    {
        "书名": "续春秋左氏传博议",
        "年号名": "",
        "序号": "华周杞梁　襄公二十三年",
        "章节名": "续春秋左氏传博议·华周杞梁　襄公二十三年",
        "text": "智足以知之，仁足以守之，举天下之道无不可从容涵泳而尽之有余矣。君子奚贵夫勇邪？智者，心之能也；仁者，性之能也；勇者，气之能也。至于气效其能，而其用天也已下。气为性舆，性为御也；心为气帅，气为役也。性者天，心者天人之交，而气仅为身以内之气，则纯乎人之用。无形者道也，而为君；有形者气也，而为民，故曰下也。然则尽其心之灵，凝其性之德，则气固屏伏以待用，君子奚贵夫勇邪？或曰，所谓勇者道义之勇也，非气之勇也，是以君子亦贵之。此尤未知夫勇也。夫道者自然之侀，义者随时之善，而奚其勇哉？然则谓君子之勇与勇者之勇，如玉之璞与鼠之璞，同名而殊质，殆孤标其门庭之旨而非实与！",
        "level": 3
    },
    {
        "书名": "续春秋左氏传博议",
        "年号名": "",
        "序号": "华周杞梁　襄公二十三年",
        "章节名": "续春秋左氏传博议·华周杞梁　襄公二十三年",
        "text": "夫勇之必用而可贵，固即勇者之勇也。智足以灼然而知之矣，仁足以安焉而守之矣，事无逆而机无不可待，则亦恢乎其有余裕矣。不能保事之无逆而机之必可待，灼然知之而不知灵明之何以遽掩，安焉守之而若有所凝滞而不能发，当斯时也，心之力孤而性之体藏，然则欲绌气而下之，又奚恃乎？夫所谓道义之勇者，远乎不道非义，是智也；一乎道义，是仁也；皆非勇也。藉仁知而该勇之德，则是心性之藏可不资气，而气为忤心背性之物，将天地之生人固有此不若之气而重为人困矣。生有不善，是性挟不善也；授之生者有不善，是命杂不善也。勇者之勇，适助禽兽之猖狂，而又何足以为性之舆、心之役哉？夫勇者之勇，固即君子所以为德者也。齐庄公之好勇而致勇士，夫岂足与言道义哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "华周杞梁　襄公二十三年",
        "章节名": "续春秋左氏传博议·华周杞梁　襄公二十三年",
        "text": "华周、杞梁载甲孤入，而宿于敌人之隧中，其智与仁不足用久矣。然而知贪货弃命之可恶，以死守之而不忍贰，化于其家；妇人之微，且知以礼而却国君之灵宠，虽君子之见道已明而复礼胜私者，莫之逾也。于是以观勇之德，而勇之体立，勇之用行矣。立之也自有体，不资道义而后有其体；行之也自有用，而且以成乎仁智之用；勇乃以参乎智仁之贵，而气与心性均为天之宝命而成其能。故义成于智，礼成于仁，学者之所知也。当死而无弃义，造次而无忘礼，勇之以兼成乎义礼者，固宾宾然夷犹委顺以修儒度者之所不知也。夫子之勇，现于历阶之责齐，曾子之勇，征于疾革而易箦。岂当祸福死生之际，旋用而旋给哉，夫亦有以养之矣。无曰勇者之勇，君子之所不取也。君子之所养，未尝不养是也。大疑、大恐、大哀一旦而投于前，舍气而又奚以胜之？",
        "level": 3
    },
    {
        "书名": "续春秋左氏传博议",
        "年号名": "",
        "序号": "崔杼伐我北鄙　襄公二十五年",
        "章节名": "续春秋左氏传博议·崔杼伐我北鄙　襄公二十五年",
        "text": "祸之将发，天下具知之，而唯昏庸之主弗觉，斯其所以为必亡之主也；其或觉之，而积弱者又困于人心之离而无以自免，斯其所以为必亡之国也。非必亡之主而成必亡之国，其失在纲纪之不立；非必亡之国而有必亡之主，其罪在辅弼之无人。天下具知之，而其君与左右之臣，枕蚖蛇而席剑刃，晨斯夕斯，无以自救也。夫岂不有任其咎者哉？刘裕之心，赫连勃勃知之矣，而晋安帝无能为之防，非晋主之不觉也，虽觉之而无可如何也。若夫王弘之流，则心已离而不可用矣。安、恭非必亡之主，而君臣外内成乎必亡之势，使赫连氏策诸万里之外而中，此谁咎哉！晋自东徙以来，元帝不君，王敦、桓温数摇人心于歧路，晋氏无能饬法以治乱贼之党，君臣之纽久解而不可张矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "崔杼伐我北鄙　襄公二十五年",
        "章节名": "续春秋左氏传博议·崔杼伐我北鄙　襄公二十五年",
        "text": "崔杼之弑，孟公绰知之矣；秦桧之奸，叩马之书生知之矣；而齐庄、宋高无能为之防，非国势已解，欲防之而不得也。齐庄淫昏而宋高猜懦，奸人之情日呈于左右而目不见也。夫有目而不见，二君之罪也。乃恶声播于天下，达于敌国，彼二君者有耳而不闻，岂独二君之罪哉！比干死而后殷纣亡，则罪不在干；泄冶杀而后陈灵弑，则罪不在冶，张九龄罢而后李林甫之奸逞，则罪不在九龄。环齐、宋之廷，碌碌者禁寒蝉而学仗马，无责焉耳矣。夫不有翘然自命为君子者乎？宋高之悖也，胡铨言之于始而蚤斥，而铨固小臣也；张浚居将相之任，乃结舌以中书生之逆料，浚亦奚面目以对女真之策士哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "崔杼伐我北鄙　襄公二十五年",
        "章节名": "续春秋左氏传博议·崔杼伐我北鄙　襄公二十五年",
        "text": "若夫齐庄之廷，陈无宇既挟异志以幸乱，庆氏抑怙同恶以分国，将谁望焉！而晏平仲者，岂其智出于公绰下哉！晨夕同廷，观变之熟亦较公绰而尤审，乃进不能为泄冶之死，退不能为九龄之去，尸禄容身，无片语以警君于垂死之日，迨其已成乎弑，始宾宾然立于崔氏之门，委罪于死君，而自诧以死亡之无与。舌虽佞，亦奚以解其心之惭乎？婴之言曰：“臣君者岂惟其口实，社稷是养。”夫社稷垂危而规瑱不入，甘寝于荣禄之下，刃悬君脰而若不知，婴非口实故，而何必齐廷之可偃息哉？婴他日又曰：“事三君以一心”，婴将何以为心乎？无亦浮沉观望，塞默委顺，以自保口实之心邪！操是心也，岂徒三君与，冯道之四姓亦无所不容矣。枕尸而哭，亦甚恶其陨涕之无从也。故孟子曰：“子诚齐人也，知晏子而已矣”，不足为有无于人国，而天下无有惮之者也。不然，敌国之谋士虽料其祸之将发，而国有人焉，且虞其或拯之矣，楚人之所以惮季梁也。孟公绰、赫连勃勃与叩马之书生，奚其弗惮哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙豹违命　襄公二十七年",
        "章节名": "续春秋左氏传博议·叔孙豹违命　襄公二十七年",
        "text": "君子之于匪人也，恤其名弗究其情，则为匪人之所欺；究其情弗恤其名，则为匪人之所穷。故《易》曰：“比之匪人，不亦伤乎！”不获已而与共立于人之廷，无往而不得伤矣。君子之操以制匪人者，名也。名幸而操于君子之手，则成可以收拨乱之功，而败亦可以显自靖之实。乃不幸而名抑操于匪人之手，则君子棘矣。母邱俭之不胜司马昭，沈攸之之不胜萧道成也，无操故也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙豹违命　襄公二十七年",
        "章节名": "续春秋左氏传博议·叔孙豹违命　襄公二十七年",
        "text": "季氏世执鲁权，仲与之比，所未翕附以为蟊贼者，叔孙氏耳。宋之会，季矫君命以命穆叔，使告于晋，而曰：“视邾、滕。”夫是其命之不正，贬国吝利以为周公羞，义固不可从矣。若其命出于季而挟君以取必，微徒穆叔知之，五尺之童犹应知之也。秉义以裁伪命，庸讵不可？而左氏以违命为之罪，则将使穆叔瞀然不审，智出五尺童子之下，而坐受奸人之欺，然后为顺乎？乃穆叔惟审知其伪，毅然裁正，而季抑得挟赘旒之主，为显号以相纠，则不但叔为季穷，而君子之持清议于后者，亦不得不为季屈也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙豹违命　襄公二十七年",
        "章节名": "续春秋左氏传博议·叔孙豹违命　襄公二十七年",
        "text": "夫坐而欺于匪人，与坐而受匪人之穷，则得失之数，亦可睹矣。君子者，可欺而不可穷者也。曹操挟献帝以逞，违之者袁绍耳；宇文泰挟魏主以重，违之者高欢耳。忠臣贞士，岂不知匪人挟主之不可徇哉，而嫌之未别，则将与袁绍、高欢同其犯顺，而又安可为也。故名者，君子之所必恤也。恤名而愚，匪人之计得而名犹顺；舍名而智，匪人之计沮而名先丧。舍名而行其志，是犹恶盗之穴墙而撤墙以守也，则亦奚据以制匪人哉？且匪人之攘名以制君子，亦仅焉而已。冱寒之日，亭午而乍暄，未有能固其暄者也。姑听之而少待之，名其能长为匪人借，而匪人其能数数以借名者乎？至于私欲遂，狂行张，则必有显露诬上行私之迹，然后执言以声其罪，则匪人之术不患其不穷。匪人之穷也，如水涸而鱼暴腮于碛，俯手拾之而有余，不待钩梁之设矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙豹违命　襄公二十七年",
        "章节名": "续春秋左氏传博议·叔孙豹违命　襄公二十七年",
        "text": "富弼穷吕夷简之奸，露章入告，而后夷简不能举违命之愆，覆加诸弼。穆叔而知此义也，驰介命以争可否于廷，鲁、宋之间，不浃旬而往复已达，又何至蹈违命之尤，覆使匪人得而乘之哉？不学无术而用其一概之断，虽君子弗能为穆叔贷，诚惜之也，诚伤之也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋子罕削向戌之赏　襄公二十七年",
        "章节名": "续春秋左氏传博议·宋子罕削向戌之赏　襄公二十七年",
        "text": "国家之患，莫大于新进之士妄徼生事，劳民罢国，快其血气之勇，而以自觊其功名于时。黄发遗老秉持重之义，裁抑以弗使其逞，则国与民犹赖以小康。如其新进者昌而老成者沮，则衅成溃乱，而天下乃抱憾老成者之孤立而无助，此治乱之大较也。虽然，事变之繁，有不可以一概言者矣。不逞者之求名也，率生事以堕功，而向戌之求名也，则堕功以苟悦于众；奸人之欲窃也，率构乱以攘权，而赵武、向戌之欲窃也，则偷安以便行其志。至于此，而奸人不逞之局又为一变矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋子罕削向戌之赏　襄公二十七年",
        "章节名": "续春秋左氏传博议·宋子罕削向戌之赏　襄公二十七年",
        "text": "呜呼！小人之误国也，恣其狂狡，冒虚功而贻实祸。耆宿之贤者，操靖国绥民之义以裁之，则词正而物顺。故田千秋得以回汉武于暮年，而梅询、曾致尧终砻服于李沆而不敢竞。即其不胜而摧沮屈抑，天下犹且咨嗟感泣，以歆戴其安全之至意。唯是奸人影托于持重安全之旨，幸国之少宁而君乐其须臾之暇，幸民之少息而民利其眉睫之安，则虽大义炳于日星，利害明于指掌，且有言出于口而众怨归之者。于是虽以休戚与共之元老，亦箝口结舌而不能与之争。桑维翰之邪说一雠，而景延广受恶声于千载。是以子罕之明达公忠，而当弭兵始议之日，无能如向戌何也。老成之名倒授于新进，而耆硕之见反嫌于妄徼。君子之必困于小人也，又奚可免哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋子罕削向戌之赏　襄公二十七年",
        "章节名": "续春秋左氏传博议·宋子罕削向戌之赏　襄公二十七年",
        "text": "然而小人者，志易盈，贪易露，以名始而以利终，弗能与争，而其后终不可掩也。宋歃未干，而请免死之邑，戌之所为，施施然以奸贸者，岂可质于君子之前乎！子罕昌言其妄，而大义明，利害著，虽戌之险诐无忌，智足以蛊士匄，力足以杀太子，而不得不垂脰折腰于子罕，则天理之在人心者不可诬，而子罕之所奉者，非邪说之所能夺也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋子罕削向戌之赏　襄公二十七年",
        "章节名": "续春秋左氏传博议·宋子罕削向戌之赏　襄公二十七年",
        "text": "乃有国者令老成之士迨事之已偾乃奉辞以折宵壬，而祸已莫挽，则国所倚为乔木之重者，不已虚乎？冒功者易擿，冒名者难夺，生事以成欲者其说易穷，息机以仇诈者其奸难觉。张弘靖、史弥远之所以果亡人国，唯其托于老成，而老成者莫之胜也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋共姬待姆　襄公三十年",
        "章节名": "续春秋左氏传博议·宋共姬待姆　襄公三十年",
        "text": "《易》之为道，周流六虚而不可为典要，无他，时与位而已矣。不及乎时，不及乎位，虽及之犹不及也；过乎时，过乎位，虽寡过焉犹过也。君子安其位以求其志，乘其时以修其道，而德乃不穷，过不及之失鲜矣。虽然，其有过不及也，或失之简，或失之严，或失之厚，或失之薄。失之严与厚者，未能周流于时与位之虚者也，其道为悔；失之简与薄者，未能敦其乘时安位之实者也，其道为吝。夫悔与吝则有间矣。故曰：君子恒失之厚，小人恒失之薄，然则君子恒失之严，而小人恒失之简也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋共姬待姆　襄公三十年",
        "章节名": "续春秋左氏传博议·宋共姬待姆　襄公三十年",
        "text": "《易》曰：“君子以行过乎恭，丧过乎哀。”敦厚而自严之谓也，可以处过而不辞矣。晏平仲执亲之丧，而当时讥其以大夫而行士之礼。宋共姬待姆不至逮于火而死，左氏讥其以妇而用女之道。夫使平仲而果差于大夫之礼，共姬而果爽于妇之道与，乃其过也犹失之乎厚以严，而所由异于小人远矣。而犹未必然也。大夫、士，位也；女、妇，时也。君子之安其位，乘其时，会通而行其典礼者，果于执亲丧、临生死之际，而必尽其毫发之别也乎？我不敢知。吾恐礼之别大夫于士者，以禁士之勿侈于大夫，非禁大夫之勿俭于士也。道之别女于妇者，以禁女之勿诡于妇，非禁妇之勿泥于女也。且尤不但此也。位之必安，而后志以行焉；时之必乘，而后道以修焉，皆有待之说也。然则其为君子之酬酢于天下者而言之乎？夫酬酢于天下而不以其时，则礼有不尽；不以其位，则义有不精。故大夫而执士之俭，则予民物以薄而道不广；妇而执女之严，则接舅姑姒娣以固而情不洽。是以因其隆而隆之，则丧祭亦报施之以隆；因其劳而劳之，而闺阁之制或弛。若夫人之于其亲，卒遘夫崩天坼地之惨；士女之守其身，忽当夫呼吸生死之介，此岂以酬酢天下而可酌之于崇卑张弛之间者乎？身无所不致，而后可以居丧；心无所不致，仰不知有天，俯不知有人，而后可以处死。然则古之制礼者特宽此一介于差等之别，所以全天下于孝子贞妇之途，而使不肖者可以企及。孰谓哀深摧裂、义激糜烂之必为拘拘也哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋共姬待姆　襄公三十年",
        "章节名": "续春秋左氏传博议·宋共姬待姆　襄公三十年",
        "text": "自天子达于庶人，统之乎亲，则皆子也；自髫龀以迄于耄期，统之乎身，则士皆士而女皆女也。见有位焉，将不见亲；见有时焉，将不见身；虽欲安位而已无志之可尚，虽欲乘时而已无道之可信。然则欲宠大夫于士，而通妇于女也，亦奚难哉！罔极之悲，捐脰剖肝之下，天地且将避其诚，而何用此曲繁分析之礼文为邪？不揣而为之苛求，宜异端者擿礼为忠信之薄也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宋共姬待姆　襄公三十年",
        "章节名": "续春秋左氏传博议·宋共姬待姆　襄公三十年",
        "text": "《续春秋左氏传博议》卷上终",
        "level": 3
    },
    {
        "书名": "续春秋左氏传博议",
        "年号名": "",
        "序号": "赵孟视荫　昭公元年",
        "章节名": "续春秋左氏传博议·赵孟视荫　昭公元年",
        "text": "蜗牛之庐，将以自逸，而适以自劳也；乌鲗之墨，将以自免，而适以自获也。故祸淫之报，不但于其迹而于其心，天之不可以欺迹也有赫矣，乃或藏心于阴而诡于迹，则又不报其心而即报以其迹，天之不可以迹欺也尤可畏哉！奸人之惧而思戢也，则故为鸱张之迹以震天下，而己得以乘隙而退；其阴有所图也，则故为之柔惰之迹以解天下，而己得以乘间而逞。当其藏心阴密而迹诡焉，则虽蹈于大刚必折、大柔必靡之愆，天下咸得而讥之，而彼固不辞之，曰：“凡吾之所以为尔者，将以行吾深鸷之谋。人之多言，亦奚足以为我病哉！”夫其惧而思戢，祸宜乘之于其退；阴有所图，祸宜乘之于所逞，此天理之报其心而不爽者也。然而不能待矣。非果能刚也，但一示鸱张之迹，而祸即中于刚之必折；非志于柔也，但一示惰散之迹，而祸即中于柔之必靡。是故天者甚恶夫匿心以疑误天下之耳目，则必即如其迹以报之。彼方骄天下之讥非我者不足以测其中藏，而天下之讥非早以验矣。呜呼，天之不可以迹欺也，有如是哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "赵孟视荫　昭公元年",
        "章节名": "续春秋左氏传博议·赵孟视荫　昭公元年",
        "text": "赵武视荫而叹曰：“朝夕不相及，谁能待五？”其心取晋数百年之社稷，筹其必亡于己，抑引子孙无穷之利泽，若将手授而目觌之，奚但五稔哉！赵迁未虏，代、冀未灭之日，皆其心力之所及也。而一告之刘子，再告之郑伯，三告之秦针，如就木之老，伏枕寒心，举勋名爵禄子孙族姓皆不足以动其槁木死灰之心者然。呜呼！武之以疑天下于弭兵，而因以蔑周；导其君于女蛊，而乘以蔑晋；阴藏其莫大之志，而自处于不振之尤，自有奸人以来，心不宣而托迹已贱，未有如是之深也。曹操师之，以为分香卖履、爱子托人之遗令，陆机固弗能觉焉，则亦如刘子、秦针之以迹讥之而已。乃孰知心未及露，而迹之受报者已不爽也。则刘子、秦针虽不足以察武之微，而已无之弗察矣。武向之笑二子为浅于谅己者，二子还持以笑武，而武抑奚辞？然则奸人之阴鸷，无论心之不可隐，而迹早已不可雠，如嬉笑之下许人以死而遽刎之以去也，有怛然乍惊而已矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "赵孟视荫　昭公元年",
        "章节名": "续春秋左氏传博议·赵孟视荫　昭公元年",
        "text": "甚哉，天之可畏而不可欺也！其孰为之乎？抑果有司钺者于空冥之中乎？理气焉耳。理者即夫人之心，气者即夫人之生气也。心险而孤，不适为主，狙诈以使其气，气遂不依其心，而假借其使之之命，因以流而不返，则心不为政而反为气动。武之雄心，已为柔惰之气所移而不自知矣。故孟孙羯讥之曰：“年未盈五十，而谆谆焉如八九十者。”习已成，气已陷，心已离，凡其以雄猜者，皆以化而为蠕缩。心气交陷乎必死之途，而魂魄随之，则亦理之必然者矣。欺天而天罚之，欺心而心荡之，故君子之事天，事之于心而已。",
        "level": 3
    },
    {
        "书名": "续春秋左氏传博议",
        "年号名": "",
        "序号": "司马侯请以诸侯许楚　昭公四年",
        "章节名": "续春秋左氏传博议·司马侯请以诸侯许楚　昭公四年",
        "text": "德非以言者也，故曰：有言者不必有德。非谓有德者之不言德也，抑非谓言德者之不必有德而言也，乃以谓夫以德为言者之无与于德也。从其德而辨之，知其有德，不必征其言矣；从其言而辨之，其为言其德与以德为言也，则奚以辨哉？虽然，无难辨。言其德者，言其固得者也，言其求得者也。言其固得，则于心既有事矣，于行既有事矣，非仅执德之名而以服群论也。若言其求得者与，则且如饥者之求食而必炊，寒者之求衣而必绩也，抑岂虚悬一德之称，如梦美食重裘而侈之哉？故听言者欲辨其仁与佞之别，但究其所以责于我者要归之何从，而佞者之词虽典以则，亦大块之籁自为嘘焉耳矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "司马侯请以诸侯许楚　昭公四年",
        "章节名": "续春秋左氏传博议·司马侯请以诸侯许楚　昭公四年",
        "text": "司马侯谏晋君之勿与楚争而但务德，夫岂非典则之论？乃君子则甚恶其典以则而无能易之者也。夫司马侯诚以德为诸侯之去留，则晋之不德也必有在矣。侯胡不讼言昔之凉德以丧诸侯者，覆轨奚在？侯胡不昌言后之修德以驾楚而系诸侯者，改辕奚从？而但奉一德之虚名以抗楚而自抑，如建鼓以求亡子，而祇益之逝也，侯之情于是而穷矣。侯盖不审夫德之奚以修，虽欲言而无以言。侯亦操异心以终始赵武之奸，则即与闻乎德而忌于言与？且晋之不德，未有甚于弃诸侯于蛮夷者也。侯忌言此，则虽其闻见之剽窃，可以袭取德之影响以为标榜，而有禁其吭者存矣。是以其称天以诱君也，则曰楚王方侈；迨其欲破齐、楚多难之说，则不特桓、文，楚也，而抑文王，楚也。先后之不谋而不恤，孰为文王明德之实而孰为商纣凶德之归，设有执此以折侯者，侯将奚辞哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "司马侯请以诸侯许楚　昭公四年",
        "章节名": "续春秋左氏传博议·司马侯请以诸侯许楚　昭公四年",
        "text": "呜呼！佞人登而乱国，巧言张而乱德。以德为言，而德乃绝于天下。然苟有知德之君，就其辨说以叩德之实，则以德言者如盗之望朝旭而魂褫矣。故执此以考古今奏议论说之是非，能言其失不能言其得，能言其始不能言其终，能言其理不能言其事，皆无与于德而徒为乱者也。“莫黑匪乌，莫赤匪狐。”乌狐错起于前，君子辨之早矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙舍不赏私劳　昭公五年",
        "章节名": "续春秋左氏传博议·叔孙舍不赏私劳　昭公五年",
        "text": "滇人未见海，见池之浩瀚者遂以为海也；荆人未见凤，见山鸡之璀璨者遂以为凤也。夫子没，七十子之徒分家而名道，欲雠其说，托于圣言以传，其言亦既似圣矣。池与海均波，鸡与凤均羽，苟似之，未尝游渤澥而睹鸾者，将信其为果然而不疑，而大德隐矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙舍不赏私劳　昭公五年",
        "章节名": "续春秋左氏传博议·叔孙舍不赏私劳　昭公五年",
        "text": "左氏称叔孙舍不赏私劳，而举仲尼之言以实之。使其言而果夫子之言也，犹恐其如“丧贫死朽”之有为也。乃考圣人之言以类推之，如海之无小激之波，凤之无厖彩之羽，则有为而畸言之，固圣人之所弗屑。然则“丧贫死朽”激而已甚之言，犹未知夫子之果云尔否也，况其以徒奖叔孙而无为者乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙舍不赏私劳　昭公五年",
        "章节名": "续春秋左氏传博议·叔孙舍不赏私劳　昭公五年",
        "text": "言之似圣者，其未似焉耳。刻绮而为花叶，似矣，未有似其根茎者也，而柔润光丽之色即不能肖乎春荣之所擢。故有本者之末与徒末者之失，本无待辨而别。以法治人者，末也；法之无私者，犹末也；执法以其无私，而正己以正人者，本也。赏罚者法耳，有用赏罚之人而后赏罚行焉，故利焉而不功，杀焉而不怨，内尽诸己而外允乎人之谓也。桀、纣之不能举禹、汤之法，非徒不欲也，亦不能也。莫之或摇而自淫，莫之或掣而自沮，殆抑其情之不容罔而天理之不容冒者乎！如欲以桀、纣之凶德而执禹、汤之法以加天下，将有如齐庆封之反唇于楚灵王者。小人用罔，其道必穷，焉有君子为其所掩而亟誉之，况圣人乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙舍不赏私劳　昭公五年",
        "章节名": "续春秋左氏传博议·叔孙舍不赏私劳　昭公五年",
        "text": "叔孙舍为竖牛所立，而以杀适立庶为牛讨者谁也？非舍乎？适已杀也，夫不有仲存乎？舍弗能固辞其位，以报父兄于九原，而姑驾祸以专戮于牛，此而可称焉，则圣人亦目移于刻绮之浮荣，而辄许以化工之春藻也哉？晋惠执言于里克，卫献施殛于宁喜，国其所宜得，法其所得施也，而《春秋》犹不假以讨贼之辞，则圣人之情见矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "叔孙舍不赏私劳　昭公五年",
        "章节名": "续春秋左氏传博议·叔孙舍不赏私劳　昭公五年",
        "text": "如舍者，固辞其禄位，泣请于君，尸竖牛于叔孙氏之间，斯可矣。今顾不能，受人之窃而讼其盗，冀以免株连之辟，将成、济戮而司马昭可许以忠，氏叔琮斩而朱全忠得逃其罪乎？圣人无斤斤之察，而不为胧胧之照，快法之行，而尤慎法以不轻者也。左氏以一概之见，诬圣言为已征，有识者固将觉之矣。似道之言摈而道乃显，岂耳食者曰言出于圣人而即圣人之邪！",
        "level": 3
    },
    {
        "书名": "续春秋左氏传博议",
        "年号名": "",
        "序号": "士文伯论日食　昭公七年",
        "章节名": "续春秋左氏传博议·士文伯论日食　昭公七年",
        "text": "有即事以穷理，无立理以限事。故所恶于异端者，非恶其无能为理也，冏然仅有得于理，因立之以概天下也。而为君子之言者，学不及而先言之，与彼同归，不已诬乎！异端之言曰：“万变而不出吾之宗。”宗者，冏然之仅得者也，而抑曰“吾之宗”矣。吾其能为万变乎？如其不能为万变，则吾不出吾之宗，而非万变之不出也。无他，学未及之，不足以言而迫欲言，则冏然亦报以仿佛之推测也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "士文伯论日食　昭公七年",
        "章节名": "续春秋左氏传博议·士文伯论日食　昭公七年",
        "text": "天之有日月风雨也，吾其能为日月风雨乎？地之有草木金石也，吾其能为草木金石乎？物之有虫鱼鸟兽也，吾其能为虫鱼鸟兽乎？彼皆有理以成乎事，谓彼之理即吾宗之秩叙者，犹之可也；谓彼之事，一吾宗之结构运行也，非天下之至诞者，孰敢信其然哉！是故天人之际，儒者言之析矣。五行之感应，若取之左掌而授之右掌。凡此者，皆不出吾宗之说也。吾以其理通天之理，而天之理为我易；吾以其气感天之气，而天之气为我回。其言甚辩，莫之能穷。乃至有云返荧惑之舍、挽欲坠之日者，皆确据而为之征，殆将与老聃孕八十、瞿昙行六步之邪说相为出入，辩者亦无从而穷之也。虽然，至于日食而恶能不穷哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "士文伯论日食　昭公七年",
        "章节名": "续春秋左氏传博议·士文伯论日食　昭公七年",
        "text": "士文伯之论曰：“国无政，不用善，则自取谪于日月之灾。”呜呼！此古人学之未及，私为理以限天，而不能即天以穷理之说也。使当历法大明之日，朔望转合之不差，迟疾朒朓之不乱，则五尺童子亦知文伯之妄，而奚敢繁称于人主之前，以传述于经师之口哉？故曰理一而分殊，不可得而宗也。天则有天之理矣，天则有天之事矣，日月维有运而错行之事，则因以有合而相掩之理；既维有合而必掩之理，因而有食而不爽之事。故人定而胜天，亦一理也，而不可立以为宗，限日食之理而从之也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "士文伯论日食　昭公七年",
        "章节名": "续春秋左氏传博议·士文伯论日食　昭公七年",
        "text": "然则《春秋》之必记以为变，何也？夫日月并行而殊道，互道而异行，殊道异行恒参差不齐，而有时乎合掩则异矣。日以阳德施明于民物，而昭苏其灵气，卒逢其掩；则阳辉不施于下而阴盛于昼，民物必有罹其灾者矣。故君子以恐惧修省，贞其异而弭其灾，则日虽食而不害，此所谓遇灾而惧也。学之已及，知其数之固然，而通以礼之可尽，斯以御变而不失其恒。君子之学所由以异于异端者，非以此乎？",
        "level": 3
    },
    {
        "书名": "续春秋左氏传博议",
        "年号名": "",
        "序号": "士文伯论日食　昭公七年",
        "章节名": "续春秋左氏传博议·士文伯论日食　昭公七年",
        "text": "呜呼！日食之理，幸而灼然于后世历家之学，则古人之诐词辨矣。使不幸而未之明焉，则为文伯之言者以终古述焉可也，恶得有灼然于心性之藏，尽出以诏天下者起乎？异端冥行擿埴之浮言，五尺童子皆得而箝其喙矣。此圣人所以有俟于来学也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子产对黄熊　昭公七年",
        "章节名": "续春秋左氏传博议·子产对黄熊　昭公七年",
        "text": "名者实之券也，而苟非德之无不胜，与夫居其名而无偏曲之忧者，则君子恒辞而不受。岂恶夫名而逃之，如癯遁之士匿阴以避影者哉？德不胜，则必将有所穷而为天下屈；名成于偏曲，则天下且以器使我而为天下玩。斯二者，皆夫人之大患。而犹不仅此也，为天下屈而自安于屈，以反责尽于己，虽屈焉可也；乃名已成而能弗以屈为耻，其不自饰以掩其短者，鲜矣。至于自饰以掩其短，而诐淫之言行成乎己而终陷乎非，为天下玩，实君子之大辱也。乃或在我之藏无尽，而天下仅知其一曲以玩我，犹无损也；抑或为天下玩，能知其辱而非荣，因以惩浮名之非，据而裁心以义，亦迁善之几也。然而果其藏之无尽而知希者，鲜矣；知玩之为辱而自惩者愈，鲜矣。天下方仅以一偏一曲之长玩我于闻见技巧，而我因以自玩，则流荡忘归，而道之广大没世而不相即。斯二者，夫人不知患，而君子尤患之，是以亟辞小善之名而不欲居，非避影也，避夫夕日昃月之影移我而丧其真也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子产对黄熊　昭公七年",
        "章节名": "续春秋左氏传博议·子产对黄熊　昭公七年",
        "text": "子产于春秋之季，与闻君子之道，行己治民，亦既彬彬可观矣。其长不仅博物也，即以博物言之，尤不在齐谐索隐之卮言也。初往如晋，对台骀、实沈之问，而得博物之誉。夫实知而实言之，博物之名，不足以为子产重，亦何必其为子产累哉？乃晋不能知子产之生平而仅赏其博，则已有玩子产之心矣。至于后而征黄熊之梦焉，则已视子产为闻口给之士，聊以备噱笑之资，供巫史之任，而子产辱矣。乃台骀、实沈者，犹子产之所实知者也；黄熊之梦，非子产之所实知者也。非所实知而惮穷焉，于是播羽渊之邪说，导夏郊之淫祀，自陷于恶而为天下迷。夫晋为盟主，犹列侯服，改周礼而乱杞祀，子产之妄，不应逮是。我知其知之已穷，饰短而流焉者之不自戢也。乃溯其恶之所自成，则惟晋以博物赏子产，而子产因以自赏，津津乎乐求异说，以护其博物之誉，则有非所习而习，非所信而信，玩己之明聪于浮荣，而不知玩其心者之为天下玩也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子产对黄熊　昭公七年",
        "章节名": "续春秋左氏传博议·子产对黄熊　昭公七年",
        "text": "呜呼！子产亦何乐乎此名，而与天下相玩于必穷之途哉？充扬雄、韩愈、苏轼之才，可勿仅以诗赋名也；充张华、段成式、陆佃之识，可勿仅以博雅名也；充邵康节、蔡西山之道，可勿仅以数学名也。始姑就之，天下趋焉，终遂耽之，大道隐焉。言必有穷而物必相玩，淫溢愉志，迷而不复，志于君子之道者可弗惧哉？辨防风之骨，识肃慎之矢，惟圣人斯可矣。虽然，吾知圣人之能乎此，抑未知圣人之果有此焉否也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "屠蒯三举酌　昭公九年",
        "章节名": "续春秋左氏传博议·屠蒯三举酌　昭公九年",
        "text": "执可伸之义，乘得为之权，可以贞胜而无忧乎？未也。义者，不一而足者也。义可以胜人，而身不能胜义；义可以正名，而实不能居名；则事未举，端未发，而早已为天下之所持。不然，曹髦、善见奉大义，尸大号，加以权臣，奚以谋之不克？沈攸之、李克用秉义声，拥强众，力争寇仇，抑奚以衄而无成？弗获已而咎之天，天岂任哉！将勿其谋之不密与？阴谋者，非君子所尚矣。抑勿其力之未充与？义充而犹待于力，则是力主而义宾也。夫君子之秉义以御强横，不劳而无弗胜者，则有在矣。心者，义之所自制也；身者，义之所自显也；道者，心之所自广也；礼者，身之所自臬也。尽其道，率由其礼，夙夜无惭而动止有经，喜怒不得而乘权，则恒居天下之大贞，虽有挟慧佞箝制之术者欲起而乘之而无其却。然后奸人之以荧天下者，术穷而不得不安受其檠括，是岂袭义声于旦夕者所可逮哉？事未举，端未发，早已授黠者之口实，而恶乎不败也？故名义之所系，客气不得而参焉，浮情不得而间焉，畏夫乘之者之即在此也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "屠蒯三举酌　昭公九年",
        "章节名": "续春秋左氏传博议·屠蒯三举酌　昭公九年",
        "text": "晋平公之世，有大夫而无君，大夫可以废置君而君不可以废置大夫，权之移也久矣。荀盈死，平公欲废知氏。国有爵禄而君操之，替权臣之党以崇公室，义所可伸，权所得为也。乃方有其志，惩于屠蒯之三爵，枵然中止，终使荀跞为卿，以悦国人。呜呼！屠蒯者固知氏之爪牙，六卿之羽翼，为奸人之伏戎于君侧者也。乃一旦以折公志于未露，而俾公忸怩以堕其志，蒯之力亦奚足以及此哉？公自贻之尔。公于盈之死，挟裁抑之盛心，而以为机在是也，于是有幸之心焉，而浮喜动、积怒张矣。客气浮情，乘须臾之喜怒不择以发，考钟行酒以鸣其得意，而无沉潜审处之虑，则乖错之机见，而倒受奸人以相擿之柄，不亦宜乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "屠蒯三举酌　昭公九年",
        "章节名": "续春秋左氏传博议·屠蒯三举酌　昭公九年",
        "text": "荀氏之废，义所得为也；卿卒而乐，非礼所得为也。得为者弗为，而为其所不得为，欲义之伸于人也，其可得哉？藉平公而知此，盈自卿也，恶得而不卿礼之？知氏吾臣也，废之置之，亦恶得而不唯吾之命哉？而平公固不能也。动止无经，夙夜多赧，如持刃将割而腕固无力，其不振掉以苶沮者，鲜矣。唯平公之不能，而蒯之奸仇。后世之称直臣者或不审而以蒯厕夫汲黯、魏征之列，俾名义为小人所操，而是非之颠越滋甚。吾既有以测蒯之奸，而愈以咎平公之失。非徒咎平公也，凡为义于险阻危疑之间，举当虑善而动，其尤严乎！“战战兢兢，如履薄冰”，诗人之所为忧曷谷也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "观从申亥　昭公十三年",
        "章节名": "续春秋左氏传博议·观从申亥　昭公十三年",
        "text": "道有并建而各善者，必推之此而后以加诸彼；道有特建而统善者，则全于此而已备于彼矣，夫且不待推之而已无不统，则岂有欲全此而忧其妨彼乎？道莫大于孝矣，建以性，无与为偶焉；统以心，无有不括焉；故欲求与之并建者而不得。无已，其忠乎！乃人之必忠于君，惟其有事君之身也，乃此事君之身则亲之身也。故曰：“不失其身，则能事其亲。”出而事君，而陨越狂獝以陷于大恶，失身之尤者也。孰是孝子之身，而敢以试于逆哉？夫进则欲为君子之身，即退亦不敢为乱贼之身；进则使其身为君子之子，即退亦不敢为乱贼之子；进则推本其得为君子者为亲之贻谷，即退亦不敢激成其为乱贼者以亲为祸阶。是以为人子者，当衔荼吞炭之日，亦弗获已而死耳，弗忍毁天纲、裂人纪以泄其怨毒者也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "观从申亥　昭公十三年",
        "章节名": "续春秋左氏传博议·观从申亥　昭公十三年",
        "text": "观起怙权之宠，富而逼上。楚子车裂之以谢国人，是所谓杀之当罪而不听其仇者也。不听其仇，则虽杀之者与为俦匹，抑且上祗吾君之法以忍其怨，况杀之者即其君乎！从以是结群不逞乱楚而弑君，夫从且自以为孝于其亲矣，乃起虽恶，犹未至为弑逆之贼也。从倡弑而成乎贼，则是使吾亲有乱贼之子矣。从推本于杀起之故，以为衅端，缘其亲之故而为贼，则尤使其亲为贼之主矣。以贼辱其亲之身，且以贼辱亲于既死，是起本无恶而从贻之也。夫孝子之事亲，虽不避死，不辞纡曲以行其志，无不备矣，然皆以守身而归善于父母也，未闻其躬为贼而以事亲者也。故孝道之大能统忠，而无与相悖之理；悖焉者必其不孝者矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "观从申亥　昭公十三年",
        "章节名": "续春秋左氏传博议·观从申亥　昭公十三年",
        "text": "然则申亥其可乎？夫亥者，事亲之心长，事君之节立，贤于从远矣。虽然，未为得也。亥之因亲而忠，君所谓推之此而以加诸彼者也。从不幸而父罹于，则缘亲而贼矣；亥幸而父免于诛，则缘亲而忠矣。使从若亥，吾知其必竭节于君也；则使亥而若从，吾不保其弗失身于贼也。亥之言曰：“惠不可弃”，则是因惠而报也。君臣之义，无所逃于天壤之间，亲与我均也，而但以其惠乎哉？惠之不可弃，则抑怨之不可忘。以惠致身，小人之怀惠而已矣；以怨仇君，则乱臣之逆节而已矣。以小人之道事亲，其贤于以乱贼之道事亲者，虽有差焉，寻丈之间焉耳矣。夫孝者，敦大仁，立大义，择于天下之至美，安其心以奉亲者也，而奚有于私怨与小惠乎？呜呼，微矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "观从申亥　昭公十三年",
        "章节名": "续春秋左氏传博议·观从申亥　昭公十三年",
        "text": "从以不义而仇其君，伍员以义而仇其君，从为尤逆，而员不可末减。何也？员能去而不能死也。亥怀惠而忠其君，嵇绍忘怨而忠其君，亥未为得焉，而绍几于悖。何也？绍能死而不能不仕也。皆许之孝而不得，则许之忠而亦不得已。故曰：孝，道之大者也，非至德者其孰能凝之！",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋人执季孙意如　昭公十三年",
        "章节名": "续春秋左氏传博议·晋人执季孙意如　昭公十三年",
        "text": "蜥蜴能为冰而不知有冰，萤能为火而不知有火，能为之而不知之者众矣。故知小人之情状者君子也，君子不能为小人之为者也。若夫小人恫喝狙诈，旦兴夕变，不欢而笑有声，不悲而泣有泪，方张而跼其足，方戢而摇其翼，皆工为之，则其肯綮条绪虚实反复之机，亦既心得之矣，而人之加于己，则覆若侗悫愿谨者之轻信而不察。故即以其人之术穷其人，而其人穷矣。必待君子而后不穷，岂君子之固有于心而喻之哉？彼有不待逆亿者存也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋人执季孙意如　昭公十三年",
        "章节名": "续春秋左氏传博议·晋人执季孙意如　昭公十三年",
        "text": "鲁之胁荀吴曰：“‘臣一主二’，吾岂无大国？”晋之胁季孙曰：“将除馆于西河，其若之何？”子服之智，乐王之智也；季孙之惧，即荀、韩之惧也。夫鲁能以是术胁晋，则岂不习于相胁之利，而知晋之亦以是而胁己；晋能以是而胁鲁，亦岂不察于相胁之幻，而知鲁之亦以是而见胁。悲夫！此胁之，彼惧之，方惧之，旋即以此胁之，如飘风暴雨之倏惊而南、倏惊而北也。介然一触，摇精荡魄，即其所挟以欺人者，旋受面欺而无假于术之变易。然则小人之智，固有而固忘之，其旦夕揣摩之劳，亦将奚用此为哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "晋人执季孙意如　昭公十三年",
        "章节名": "续春秋左氏传博议·晋人执季孙意如　昭公十三年",
        "text": "使以君子而处此，则有道矣。君子之心，无小人之术者也。或以其术进，而必不屑为者也。然而知之也明，而处之也正矣，则或曰：“立于术之外而后见术之中。”君子之职为已旷与？而非也。君子非能旷观于变诈之所自兴，而能旷观于生死利害之际也。不没于利，虽鲁之改事齐、楚也何伤？澹于望鲁之事己，则鲁之去留如飞鸟之过吾前而不惊其逝。不怵于害，虽徙于西河也何伤？安于见囚而不见免，则西河之累如飘屋之坠于吾首，而不待豫为之防。无沈于利，则胁我以改事者之无实露矣；无震于害，则胁我以西徙者之为谖章矣。然而君子虽知其诈谖为小人之必穷，而不恃小人之必穷以自全而弗之恐，小人穷而君子得矣，小人即不穷而君子亦不失矣。此文王之所以抚六州而无疑，系羑里而自得者也。蜥与萤其何知焉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "子产拒裨灶　昭公十八年",
        "章节名": "续春秋左氏传博议·子产拒裨灶　昭公十八年",
        "text": "为国之道，有制而无争。制者，贞淫之大防，所以已争者也。立大贞以为防，而几微之间，此一贞焉，彼一贞焉，于是而有众论不同之致，乃择而有所从违，则工瞽舆匠不嫌以其言进，辞说辐辏，而非以争，如金锡之互成于一冶矣，唯其众论不同之致，一本于贞，而淫者不与也。是以先王谨之于庠序，敕之于礼乐，断之于密勿，诐佞之学不传于师氏，术数之流斥之于贱工，人心正，国是一，奚待于争哉，不知其迹之削而响之也。晋淫人于廷，国有大事，得与闻焉。及邪说之既昌，贞人谊士乃秉正以与之争得失多寡之数，有贞胜焉，而其为胜者隐，若以簧鼓流俗于一旦之吉凶，则胜负未之有定。胜在贞者，而贞之胜亦仅矣，况其乘于不可知之数而未必胜者乎？毁其防而后争之，是犹厌蛙之鸣而笼之于座右也。然恃其贞而争之，抑犹良玉之竞瓦砾而恃瓦砾之脆也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子产拒裨灶　昭公十八年",
        "章节名": "续春秋左氏传博议·子产拒裨灶　昭公十八年",
        "text": "春秋之季，立国之防已毁，而士淫于学，巫祝之流淫于官。若裨灶、梓慎、苌弘、子韦之徒，皆得与坐论之师尹持长短而争典礼，乃其言亦或验矣。其或验者，则贞士之与争者既不胜也；即其或不验者，抑争者之与平分得失，而恃不可知之数以偶胜也。故后之不用斝玉瓒而郑不复火，子产胜矣；前之不用斝玉瓒而郑火，子产固不胜矣。相与贸于得失多寡之数，而胜不胜莫之能必。将贞人之论，亦惴惴栗栗若捧盈缶之水以趋，用力已勤而莫能继也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子产拒裨灶　昭公十八年",
        "章节名": "续春秋左氏传博议·子产拒裨灶　昭公十八年",
        "text": "然则若灶者流，恶足与争是非哉？放之可矣；疏而贱之，勿使有言于廷可矣。扑蚊蠓者，不如闭其帷也；驱妖鸟者，不如斩其丛也。而犹未也，学校之教有经，官司之守有准，巫祝之词有常，风角咒禁之术，火其书而窜流其人，乃以使经世之士专其心目，养其日月，以尽人道之所当为，又奚待其流而遏之哉！弗获已而遏于其流，若李晟之立斩术士，犹庶几也。虽然，大制立于大贞，则彼琐琐者之脰领，亦何足以试君子之剑邪！",
        "level": 3
    },
    {
        "书名": "续春秋左氏传博议",
        "年号名": "",
        "序号": "宗鲁死卫挚之难　昭公二十年",
        "章节名": "续春秋左氏传博议·宗鲁死卫挚之难　昭公二十年",
        "text": "君子奚以畏圣人之言邪？圣人之言，如雷霆之震物，不知所从出，震于其所震，而所未震者尤怀可震之惧，故君子之畏之，尤于其所未警者而警之也。不知所警，则见圣人之言于道，而不见圣人之言于心。乃道亦广矣，且将游衍而测度之进退辞受生死之间，左酌右量以求免于非道，而圣人震天下之情隐。夫责辞者之非义，则受者愈可知矣；责进者之未至，则退者愈可知矣；责死者之违道，则生者愈可知矣。奋以升于霄，犹见其坠于渊，非谓不升者之不坠也；握以浣于江，犹见其污于泥，非谓不浣者之不污也。故斥沮、溺以鸟兽，则冒惏以干禄者，殆夫并不能为鸟兽者乎！诛宰予以粪朽，则鄙倍以立言者，殆夫并不能为粪朽者乎！绝宗鲁以盗贼，则反复而逃死者，殆夫并不能为盗贼者乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "宗鲁死卫挚之难　昭公二十年",
        "章节名": "续春秋左氏传博议·宗鲁死卫挚之难　昭公二十年",
        "text": "呜呼！人至于不惜死，而固已难矣。视息者，神之所恋也；斩刈者，形之所惨也。捐坟墓，弃俦与，抚妻妾子女而割绝之于一旦；违白日，袭长夜，恩摧爱折，血膏原野而骨饱狐狸，岂非人情之大痛者与？然且知其可避而弗之避，斯岂从容讽议者之得以操其短长哉！而圣人犹曰：“此盗贼也。”则岂抱头以生、容身而免者之可弗为盗贼乎？故圣人之告琴张者，非徒以警后世之为宗鲁者也，尤以警后世之不能为宗鲁者也。一失其身，则信而为盗，忠而为贼，死而只为不义非礼，而蔑信亏忠、全躯命保妻子者又勿论已。可畏哉！何集非木乎？何临非谷乎？日斯迈而何以免斯日之咎乎？月斯征而何以善斯月之后乎？全而生者，其周旋视履而何缺乎？全而归者，其俯仰天地而何憾乎？前之蹶而后无以救，生之辱而死无以荣，故曰“畏圣人之言”。一失道而不知震之所从也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "宗鲁死卫挚之难　昭公二十年",
        "章节名": "续春秋左氏传博议·宗鲁死卫挚之难　昭公二十年",
        "text": "苟其弗然，以进为未至，参订于不进不退之间而幸其获；以辞为非义，调停于且辞且受之介而避其迹；以死为违道，中立于可死可生之交而相其势；乃曰：“吾学于圣人之言，而体道之广，游衍于两间而自处者裕也。”则圣人之言且为庸人避罪之渊薮，而又奚足畏哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒庚舆以人试剑　昭公二十三年",
        "章节名": "续春秋左氏传博议·莒庚舆以人试剑　昭公二十三年",
        "text": "“一阴一阳之谓道”，道不可以善名也。“成之者性也”，善不可以性域也。善者，天人之际者也，故曰：“继之者善也。”然则道大而善小乎？善大而性小乎？非性有不善而性不足以载善也。欲知舜与跖之间，善与利而已。利者，习之所薰也。以是验舜性，而跖非性矣。乃有所利而为恶者，习之责也。此愚不肖者之常也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒庚舆以人试剑　昭公二十三年",
        "章节名": "续春秋左氏传博议·莒庚舆以人试剑　昭公二十三年",
        "text": "夫不有无所利而为恶者哉？色不足以愉吾目，声不足以穆吾耳，臭不足以适吾鼻，味不足以悦吾口，货财不足以惠吾妻子，狂瞀以逞，莫喻其故，而极天下之大恶、人情之至不忍者甘之如饴，若莒庚舆之铸剑必试诸人，此又奚所自来而成乎其为恶哉？于是性善之说穷，而告、荀、韩、杨之说乘之而起。谓庚舆之恶自性而有，固不得也；谓庚舆之性无恶而善，其将能乎？曰：此夫以性域善，而不知善之蕃变者之过也。故可曰善钟于性，而不可曰性可尽善也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒庚舆以人试剑　昭公二十三年",
        "章节名": "续春秋左氏传博议·莒庚舆以人试剑　昭公二十三年",
        "text": "是故石虎、朱粲、高洋、宇文赟、刘子业、萧宝卷之流间见于天下，而不可为其性伸。奚以明其故邪？善有体焉，有用焉。继之者善，体营而生用也；成之者性，用凝而成体也。善之体有四，仁义礼智也，继天之元亨利贞而以开人之用者也；善之用有三，智仁勇也，变合乎四德之几而以生人之动者也。故天之命人，若王言之命天下矣。王言如丝，其出如纶矣；王言如纶，其出如矣。大于纶，而非能大于纶；纶大于丝，而非能大于丝，其始操之也约，而其流纵之也溢尔。约其所纵，则枵然大者固不如其小者之实大也。故曰：善大于性，仁义礼智之谓也；从其末而论之，则性溢于善，智仁勇之谓也。智仁勇者，所以载仁义礼智而行者也。以其纵溢之故，力亦渐微而不能载其天德，而用之溢也，乘情才以取盈，则妇人之仁、猾士之智、凶人之勇，充其枵然而自为功矣。体生用而用溢于体，用非其故体而别自为体，不善之所自出，亦安得谓非性之所有乎？充之也不诎，则纵之也不甚，纵之不甚，则犹可约也；枵然而诎，则纵之也甚，纵之甚则不可约而返矣。不可约，而妇人之仁、猾士之智、凶人之勇，情才且不足以供其狂逞，而借血气以行，虽欲无为豺虎犬彘之好恶，其余能几哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "莒庚舆以人试剑　昭公二十三年",
        "章节名": "续春秋左氏传博议·莒庚舆以人试剑　昭公二十三年",
        "text": "故君子之尽性，不但尽其用也，而必尽其体。性之体，非性之私也，天人之交所为成之者也。成之者性，而所为成之者，则必其继焉者乎！介绍乎性之用以亲其体，则尽性而至于命；驰骋其性之用以背其体，则流恶而不返。故性者善之成功，而不善之初几所自启也，是以君子必致功焉。虽然，天下之为庚舆者，吾见亦鲜矣，类皆缘利而为恶者也。故君子终不责性而责习。",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴以罪人犯师　昭公二十三年",
        "章节名": "续春秋左氏传博议·吴以罪人犯师　昭公二十三年",
        "text": "论者讥秦网之密，毒天下以速亡，而不知其所自来者久矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴以罪人犯师　昭公二十三年",
        "章节名": "续春秋左氏传博议·吴以罪人犯师　昭公二十三年",
        "text": "吴僻处东夷，右画扬子，左限五湖，当越未并、楚未割之日，幅员所界，亦云狭矣。荒榛未启，田庐未饬，蛙居而鱼食，民之生聚，亦云仅矣。鸡父之战，以罪人三千犯胡、沈与陈而诱之，何罪人之多也！上不恤其民之寡，酷为法以驱之人；民习知其上之酷，趋以入而弗之避。故庄周曰：“日游于羿之彀中。”诚有寓目而皆噎霾，举足而皆荆棘者矣。唯其法之苛而民不知所避，则弗获已而轻死以干之，上益疾其数犯，而增益其法以箝之，辗转相因，而士师之牍不胜削矣。周之衰，五霸之季，尚未有也，吴起于荒徼而始开其捋刘之端。吴为政于中原，而惨毒之风遂移于上国，吴虽亡而天下之为吴者相踵也。六国因之，嬴氏因之，杀气起于东南而溢于西北，胥九州而一阱，沿及于嬴政而毒遍天下。非秦之创也，其所由来者，吴开之先也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴以罪人犯师　昭公二十三年",
        "章节名": "续春秋左氏传博议·吴以罪人犯师　昭公二十三年",
        "text": "呜呼！君习于危法，吏习于深文，相仍以薙艾天下者，诚有所自滋矣。而三代遗直之民，憯不畏网罟之加，前者覆，后者踵，法频中之而非无名。意者天实为之，而非尽人之咎哉？而非也。法之苛也，必多为之科条文禁以限天下，则天下之得罪者易矣。乃民未有安于犯，而有司亦畏其拘捕之繁难、质对之参差而贻疏漏之罚也，于是匿民之恶，勿使上闻，则一切苟且，以权避一时之咎。司法者穷，而保任之令立矣。保任愈严，朦蔽愈固，将有穷奸极慝死不偿罚之辜，亦且互相隐而莫之敢发。然而终不能尽为也，一旦察吏纠之，冤民讼之，仇隙讦之，则向之犯者隐者连类而他恶率露，一狱而数十百人之积过聚焉，则如吴之三千人者，得数十大狱而足矣。文具繁则证佐广，辗转多则连系众，经年累月，枝纠蔓萦，吏民错杂，黠者愿者悍者葸者同归于辟，而莫能理。是法苛而民益迷，成于察者鲜而成于蔽者多也。逮其已露而益悔朦蔽之未工，偷诡相乘，慝心百变，夫宁复有悛改之心哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴以罪人犯师　昭公二十三年",
        "章节名": "续春秋左氏传博议·吴以罪人犯师　昭公二十三年",
        "text": "子产曰：“火烈而民畏之，水弱而民玩之。”能知民之玩水而不知民之玩火，非知道者也。玩水犹免，而玩火则已焦矣。虽得天下而不能以一朝居，上非长民之君，下非戴上之民也。是不欲以之速灭，其可得乎？故为政之道，法不蕲宽而蕲乎简，简以易从，而吏民之志定，行可兴矣。此汉之所以约三章而刑几措也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "囊瓦杀费无极　昭公二十七年",
        "章节名": "续春秋左氏传博议·囊瓦杀费无极　昭公二十七年",
        "text": "知疾之病人已亟，而不知攻疾者之病人深也，则谓之下工，奚辞焉！是故人有元气，国亦有之。元气之受伐，害气干之也。六淫者，人之害气也，卒中于人，皮肤先之，肢体次之，渐深而入于藏，则目为之雾翳，耳为之螀鸣，昏烦狂易，而其人亦濒于死矣。然病之者，害气之淫，剥元气之裔流而未椓其本也。国工于此，护元气而滋溢之，俾为主于身中，则主客之形审而邪正之势定，坐收其荡涤之功而中不相构，虽有淫毒之余波，亦无从夤润以复入，不知其日亡而固已日亡矣。拙者不然，曰：淫气者，非毒无能胜也。委驱除之功于峻烈之臭味，俄顷之间而淫已除矣。乃淫之所宅者，五藏之奥窔也，入栖神之宫，肆艾之威，惟其所攻而莫之忌，则尽举身之血气，奔命以趋毒石，而毒石乃为主于人身之中，则是有毒石而无元气矣。夫毒石之性，岂知有所惩而以滋长生理者哉！虽欲无毙，其将能乎？",
        "level": 3
    },
    {
        "书名": "续春秋左氏传博议",
        "年号名": "",
        "序号": "囊瓦杀费无极　昭公二十七年",
        "章节名": "续春秋左氏传博议·囊瓦杀费无极　昭公二十七年",
        "text": "五侯之灭梁氏也，董卓之翦中官也，司马乂之诛赵伦也，史弥远之杀韩侂胄也，皆以毒攻淫而毙国者也，而莫甚于囊瓦之杀无极。无极者，谮人之尤者耳，非如大奸窥国，莫之翦而必亡者也。谮人之害，中于耳目，而腑脏未毁，为之君者犹有权焉。谮人者假其威以逞，而不能自为鞠凶者也。昧者假手于巨奸以攻之，构于中而气移于所攻，则权徙而君尸于上，以听忮人之鞠凶而莫之治矣。孰谓沈尹戌智？易无极以瓦，移耳目之疾于心也；抑孰谓沈尹戌忠？君在上，百辟在列，不能昌言于廷以正无极之罪，而攘生杀之权授之瓦也。易无极而瓦，则谗与奸之祸亦既较然矣。由是国人惑瓦而姑媚之，百僚惮瓦而终之，唯其溪壑之满，而举国竭泽鱼以相奉。有言不可于王者乎，即可指无极以加之曰：此固谗人之余蘖也。而向者之目瞀，今者之睛亡矣；向者之耳簧，而今者之窍塞矣。终使郢亡王走，松槚不保而麦黍生悲。戌死有知，将何以质鄢、费之魄于地下哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "囊瓦杀费无极　昭公二十七年",
        "章节名": "续春秋左氏传博议·囊瓦杀费无极　昭公二十七年",
        "text": "故舍国工无可攻之疾，舍老成慎重之士无可医之国。谗震朕师而之者，必皋陶也，非攻之谓也。如其求逞一朝，不择人而但驱埽以鸣豫，则授共、于伯鲧而举刑尤快，奚所畏于震师而必皋陶之举哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "子家羁反昭公之赐　昭公三十二年",
        "章节名": "续春秋左氏传博议·子家羁反昭公之赐　昭公三十二年",
        "text": "交天下者，虽其实之已尽，尤重其名矣；交于天下者，苟其名之已然，弗问其实矣。故名实之用，不可不辨也。君子不能绝天下之交而恶其失己，是故别嫌明微于进退辞受之间，慎重其名，以不轻受天下，而匪曰吾不享其实而以无愧也。夫且天下之交君子，与君子之受交于天下，岂以其利为重轻哉？交者以情也，以礼也，而后天下之交君子也，异于舆台之养。受其交者，参之情而可矣，酌之礼而可矣，则其交天下也，虽举四海之富，推而奉之陇首，而固有所不辞。若其未也，则亟正其不可受之名，而无所依违于其际，别托一清白之迹以自全。夫君子之受交天下，既惟其名之正而不恤其实，则以接倾盖闻声之俦侣蔑不由焉，而况其所尊亲者乎！",
        "level": 3
    },
    {
        "书名": "续春秋左氏传博议",
        "年号名": "",
        "序号": "子家羁反昭公之赐　昭公三十二年",
        "章节名": "续春秋左氏传博议·子家羁反昭公之赐　昭公三十二年",
        "text": "子家羁从昭公于外，茹蘖饮冰八年，草次犹父子也。公将薨，而有双琥、环、璧之赐。羁度之心，受而安焉，拜嘉而宝藏之，以戴公于没世可矣。如曰：吾从公羁处而不能归公于正寝也，罪在不逭，而矧敢受其赐！则亦泣请于公，终弗受焉耳。姑受之，待公薨而返之府，羁欲辞忘死其君而欺泉壤之罪，其将能乎？夫羁之为此，以为吾弗利焉，虽有受之名而亦何伤。呜呼！君子所重爱于己，挟与生死而不可涅者，非此名哉？赐之者公，而公知其受不知其返矣；公不知其返，而又将谁返乎？君父畀之，当陛拜之，奉归而宿于其家。凡为人臣者之受于君，亦此为九鼎之荣尔。过此以往，则宝玉禄糈皆糠秕也。取九鼎之重，舍糠秕之轻，求以号于人曰：“吾无染也。”于以天下之崇利而不知情礼者则得矣，而君子其孰信之？君子之是非，即夫人之自为心者是也。辗转以饰其初心，则叩之心而早已不自信。故谓子家氏之内不失己，上不背君，吾不信也。意者，以暴其无所利于昭公之迹，以告无罪于季孙乎？故淹恤规谏于公者，皆冀容于季而徼覆水之收，未有卓荦振迅、夺奸臣之胆，深谋全量、图光复之功者也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "子家羁反昭公之赐　昭公三十二年",
        "章节名": "续春秋左氏传博议·子家羁反昭公之赐　昭公三十二年",
        "text": "然则羁者，亦自矜而不刚、忠君而不固之具臣耳。从昭公者皆厮养之才，而羁乃临深以见高。公即用羁，亦但为一乘之返，而公亦不成乎其为君矣。论者惜羁之不用，吾以知其用而亦无能救也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "囊瓦以裘马拘蔡唐二君　定公三年",
        "章节名": "续春秋左氏传博议·囊瓦以裘马拘蔡唐二君　定公三年",
        "text": "邪而不趋于乱，知禁而已矣。喜怒者，生人之大禁也；威福者，有国之大禁也。人不能无私好，国不能无宵人，势之所不能无，则亦岂待无此而后治哉？不能无私好也，得其好而不以喜张之，违其好而不以怒将之，虽未得为君子，而狂悖免矣。不能无宵人也，宵人之好得而福不淫，宵人之好违而威不奰，虽未能靖官箴，而祸乱息矣。是故君子以禁其心，先王以禁其臣，惟此之为凛凛焉。",
        "level": 3
    },
    {
        "书名": "续春秋左氏传博议",
        "年号名": "",
        "序号": "囊瓦以裘马拘蔡唐二君　定公三年",
        "章节名": "续春秋左氏传博议·囊瓦以裘马拘蔡唐二君　定公三年",
        "text": "囊瓦，一贪人耳。贪人之于利也晰，则得失多寡之数，其所可寸度而铢称者也。贪人之欲得也，其情必靡以柔，则气无久亢，而志亦易移矣。一裘一佩二马之区区者，畴三楚之令尹而待此以为富乎？养唐、蔡以为外府外厩之资，月有取，岁有馈，三年之所获，夫岂仅此？而虚拘其君以亏币玉之入，瓦之智，孰谓其不能辨此哉？吾知瓦之于此以贪始，而非但以贪终也，欲崇其威而已矣。威之未克崇，则又崇其怒而已矣。怒崇而威福抑操于其手，则利之多寡亦其所不暇计，而很于必得，信以求赢，虽他日者亡令尹之位，失三楚之富，乃至宫室烬，宝藏分，妻妾舍于勾吴，无论其不早计及之也，抑计及之，亦且有倒行而快其一旦者也。故济贪者怒也，败贪者亦怒也。匹夫求欲以逞，抢首搏膺，呼天誓鬼，撞釜裂裳，卒不知其所自起而莫能戢者，贪移于怒也。怒而乘权则威也，乘权以贪则威也。长国家者纤芥之不给，斗人以自斗，困人以自困，亡人以自亡，祸几发而不谋所以收者，贪移于怒也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "囊瓦以裘马拘蔡唐二君　定公三年",
        "章节名": "续春秋左氏传博议·囊瓦以裘马拘蔡唐二君　定公三年",
        "text": "呜呼！私好行而士行刓，官邪启，为已甚矣。其气未盈，而戢之以不趋于怒，则狂戾犹有所憩也。大位未授，大权未操，骩以干人而不任威，则怨毒犹未有深也。贪以贪终，而害亦不长，畏其移而已矣。明主之慎持其威，如修士之重惩其怒，则瓦之在国，亦如齐王色货之好，奚必其不可从令而治哉？故曰：知禁而已矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "斗辛斗怀　定公五年",
        "章节名": "续春秋左氏传博议·斗辛斗怀　定公五年",
        "text": "心之所靖者，理莫之违也。故《书》曰：“自靖，人自献于先王”，言自靖之即可以献也。乃将靖之于孤至之心乎？抑将靖之于共白之心乎？幸而值人伦之顺，孤至者无不可白也，则无容以不可共白为疑；即不幸而值人伦之变，孤至者无不可白也，则亦不必以不共白为疑。乃有尤不幸者存焉，或父为君之逆臣如李璀，或君为父之仇雠如观从、斗辛，白于此则伤于彼，而但称心以自致，其可乎？曰：此所谓必以不共白为疑，而以靖天下后世之心为自靖者也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "斗辛斗怀　定公五年",
        "章节名": "续春秋左氏传博议·斗辛斗怀　定公五年",
        "text": "夫观从者，则既违天经，乱人纲，而不得为孝矣。无已，其为斗辛乎！辛之言曰：“君讨臣，谁敢仇之？君命，天也。”殆乎其可矣。乃由辛之言而求辛之心，以质天下后世之心，夫必实有天者存而信其君之不可仇，乃以茹荼忍痛，置其父之死而不敢恤。夫辛之心而能然与否也，我不敢知。虽然，天下后世固将有以窥之矣。昭王返而论功，三楚之义士逡巡而不受，以旌其志者申包胥也。包胥且无求，而辛独有求，则天下后世之心，踧踖卼臲流泚含涕于辛拜命之日，而辛独安之。然则辛之所安，殆犹夫藉棘荐而履泞淖，亦奚以靖哉？使举斯心而献之于父，父即受之，而辛何以将之也？辛于此殆与斗怀而几无别矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "斗辛斗怀　定公五年",
        "章节名": "续春秋左氏传博议·斗辛斗怀　定公五年",
        "text": "辛即有以天事君之忱，终无以自解曰：吾非以利禄故，舍亲而急君也。怀即有为父报仇之忱，终无以自解曰：吾非害则乘之，而利则就之也。乃使子西者流操论以乘其后，怀且安之。怀忍蒙耻以安，则辛之安之也，讵非忍蒙耻以安之也乎？唯怀忍耻而受，辛犹与同污而不觉也。使怀激于子西之言而辞其赏，则辛将何以对怀，而抑何以对天下后世之为人子者乎？质之子西，弗白也；质之包胥，弗白也；质之观从，亦弗能白也。辛一信其心，而其所安者即其所危。然则履人伦之尤变，率意以行而非诚有其德，则虽有善焉而非可据以自靖者，岂徒以靖其孤心哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "王孙繇于诘子西　定公五年",
        "章节名": "续春秋左氏传博议·王孙繇于诘子西　定公五年",
        "text": "说者曰：“非常之功，必待非常之人。”是则有非常之人，而非常之功起矣。伊尹而佐启可以为桐宫之放乎？周公而得与康叔、聃季同尹王室，可以与“破斧”之师乎？是非常之人固未可求非常之功而致之也。文王以道而安于囚，孔子以命而逊于去，不挟圣以行权，圣人之所以至也。有非常之人而不立非常之功，则不必非常之人而时在非常，虽欲守经而不得，则非常之功固可起，而又奚疑焉？霍博陆、狄梁公、于肃愍由此其选矣。非常者，时也，时则有常不常，而人则无常不常。圣人者，亦犹是恂恂之孺子、庄庄之士耳。介乎时之所不可避，义有尤重，则情有尤挚，捐躯命，忘宗族，以趋其千金俄顷之几，而名之荣辱、世之褒讥举非其所恤，即所谓非常之人矣。事异时移，功不蕲成，而或操清议以纠其后，此流俗之论所为龌龊而不足道也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "王孙繇于诘子西　定公五年",
        "章节名": "续春秋左氏传博议·王孙繇于诘子西　定公五年",
        "text": "子西、脾泄之事，夫岂王孙繇于之徒所可能哉？不肖者重忘其身而轻忘其名，贤者轻忘其身而重忘其名，至于忘名，而身之不系其念久矣。彼繇于者，而受刃于背，介然之忠爱，固不可訾其非忠爱也，而以拟子西舆服保路之事，则大小虽易之不侔，殆犹孤烛之炷，絜九微之炬与？俾子西而当云中之难，吾知其能为繇于也，何也？其忘身以捍患者均也。俾繇于而值脾泄之时，则固不能为子西也，何也？忠未自信于己，固将朒缩而不敢居也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "王孙繇于诘子西　定公五年",
        "章节名": "续春秋左氏传博议·王孙繇于诘子西　定公五年",
        "text": "子西者，社稷之臣也；繇于者，君之臣也。故宫毁君窜，国人疑，庙社无主，“社稷为重，君为轻”，正此时矣。夫议者徒以子西之非其人耳！孤至之诚，天棐之；寸心之靖，性安之；伊、周之圣，积此心而充之也。曲能有诚，奚必溪涧之非水，而孤岫之非山哉？待尧、舜而垂裳，则赵武灵之服可毁矣；待孔子而赞经，则嬴秦之书可焚矣。人未至于圣，而圣亦但尽乎人。是岂奋俄顷之气，犯难忘死，以夸之终身者所与知邪？繇于盛气以相诘，而子西弗辩，非子西之辞穷也，心安志正，固不屑与悻悻之夫争也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "驷歂杀邓析　定公九年",
        "章节名": "续春秋左氏传博议·驷歂杀邓析　定公九年",
        "text": "道一本而万殊。万殊者，皆戴夫一本者也。故道亦非独崇也，法亦非独卑也，生亦非独贵也，杀亦非独贱也。法载道，法亦崇矣；杀载生，杀亦贵矣。夫奚以载之哉？载之者人也。人奚以载之哉？载之者德也。德之载之也，非徒其议法之中，函夫生天下之心也。德之周流浃洽，充乎道之所至而蔑不胜，乃以时制为法，杀天下而不必回护其生之之心，然后任天下之险阻恩怨而无疑。",
        "level": 3
    },
    {
        "书名": "续春秋左氏传博议",
        "年号名": "",
        "序号": "驷歂杀邓析　定公九年",
        "章节名": "续春秋左氏传博议·驷歂杀邓析　定公九年",
        "text": "且尤有较著者焉：临法而议宽之，则必其终身之行不待宽者也。有待宽之行而以宽天下，则身为小人之都，而保匿之以为渊薮，不愧于人而愧于法矣。临法而议严之，则必其终身之行皆其所不为者也。己所未免而幸其不触，以纠人而置之不赦，则且使施之己而己必憯，乃以其所憯者而憯人，不愧法而愧人矣。愧法者，法之所不假也；愧人者，人之所不容也。呜呼！三代而下，议法之士，能以仰质君师，俯临人鬼，而疚不丛于心者，鲜矣。邓析之所以终不保其要领也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "驷歂杀邓析　定公九年",
        "章节名": "续春秋左氏传博议·驷歂杀邓析　定公九年",
        "text": "夫知析之所以见杀，则驷歂之杀之不为滥矣。驷歂之杀析为不滥，则歂用析之竹刑亦一析焉，而又奚杀析乎？析有必杀之实，歂奉天人之疚，恶而诛之。左氏不审，引甘棠之思而为之惜，将古今而更有一舞智导讼之召伯邪？夫歂之罪，在用析之竹刑而不在杀析。舍其大疚而责其小忍，则左氏之讥歂，又一歂矣。歂惟不用析之竹刑，则杀析可也；姑弗杀焉，犹之可也。歂用析之竹刑而杀析，是一析也。歂用析之竹刑而不杀析，则是析为讼魁，而歂且为析之魁，恶烈于析矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "驷歂杀邓析　定公九年",
        "章节名": "续春秋左氏传博议·驷歂杀邓析　定公九年",
        "text": "或曰：“刑法者道之所贱也，以小人之智任之而已足，奚待君子？”夫取生人之膏血委诸俶诡贪猾之吏师，乃以高自标置于议道不议刑之名，道有所不备而待匪人矣。祸仁义者，非此言而谁归！",
        "level": 3
    },
    {
        "书名": "续春秋左氏传博议",
        "年号名": "",
        "序号": "孔子相夹谷　定公十年",
        "章节名": "续春秋左氏传博议·孔子相夹谷　定公十年",
        "text": "日之于火也，云之于烟也，雷霆之于钟鼓也，春煦之于纩之温也，秋清之于箑之凉也，心喻其不可以伦，而名言之不得。然而目化于光影，耳化于震动，体化于受以适矣，并其天而化之，匪徒人也。是故大德者必有得矣，大威者必有畏矣，心之所不测，口之所不宣，非身承之，孰与知其际哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "孔子相夹谷　定公十年",
        "章节名": "续春秋左氏传博议·孔子相夹谷　定公十年",
        "text": "夫子相于夹谷之会，却莱兵，折要盟，拒野飨，其文词则既载之《传》矣。是其文词足以齐侯而必服邪？乃使或以其文词为文词，而未能必齐之也。意者其有将之者乎？则辞气乎？然即有以夫子之辞气为辞气者，犹未能必齐之也。意者其威仪乎？乃抑即有以夫子之威仪为威仪者，犹未能必齐之也。至是而知圣人之涯量，如天险之不可升矣。撰之为文词，出之为辞气，修之为威仪，有光有色，有声有气，火得似日矣，烟得似云矣，钟鼓得似雷霆矣，纩得似春而箑得似秋矣。光色声气之中，函之充而发之鸿者，天下乃于是而穷。施之光而赫然，蒸之色而油然，动之声而隆隆然，吹之温而融融然，嘘之清而瑟瑟然。乃即以文词求之，而天下必无有能如圣人之文词也；以辞气求之，而天下必无有能如圣人之辞气也；以威仪求之，而天下必无有能如圣人之威仪也。甚哉，圣人之神耀也！",
        "level": 3
    },
    {
        "书名": "续春秋左氏传博议",
        "年号名": "",
        "序号": "孔子相夹谷　定公十年",
        "章节名": "续春秋左氏传博议·孔子相夹谷　定公十年",
        "text": "虽然，神不可知，而学者亦何以知之乎？日惟诚明，故不如火之倚于木；云唯诚舒，故不如烟之蕴于火；雷唯诚震，故不如钟鼓之待于枹；春唯诚温，秋唯诚清，故不如纩之待袭、箑之待摇而温清无量。大哉诚乎，圣人之所以如神者足于此矣。魂诚魂，魄诚魄，气诚气，神诚神，理诚理，仁诚仁，智诚智，勇诚勇，耳目明，而余者非暗也；容色晬，而余者非颓也；手足庄强，而余者非冥以萎也。气令而血共，性令而气共，命令而性共，肌肤荣卫，壹至仁大义之浃洽也。故曰：“立人之道，曰仁与义。”阴阳之外无天，刚柔之外无地，仁义之外无人，圣人者，人之尽者也。即是以思之，而大德之得以天下，大威之畏以天下，名言之穷，而心恶乎不可喻哉？立夹谷之会于羹墙而观察圣人之气象，许之曰善学，可矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "董安于请死　定公十四年",
        "章节名": "续春秋左氏传博议·董安于请死　定公十四年",
        "text": "可以成名，未可以靖心；可以靖心，未可以居道；居之于心而靖之于道者，其至矣夫。虽然，亦难已。有见于道而浮弋取之者，见天下而当事或有不见也，见万世而一时或有不见也。君臣父子之伦亦博矣，一概而取天下万世廓落通共之常道，冒之以为规恢，则富贵贫贱生死之交，亦弘阔而唯其所居，成乎道之名，而反求于心，则若幕中之视日，而不如露处之见月也。于是有心之士愤其拓落亡实，而一以其心为据，固有舍富贵而如坠箨，安死亡而若藉裀者矣，天下之公义，不足为其义也；万世之恒经，不足为其经也。乃天下之义，万世之经，岂有与吾心之必靖者，如冰寒日暄之不相逮哉？封其心以求靖，而见道之违吾心，岂其道之违心乎，亦心违道而已矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "董安于请死　定公十四年",
        "章节名": "续春秋左氏传博议·董安于请死　定公十四年",
        "text": "董安于之为赵氏谋，欣然以其死而谢赵氏之责。当晋阳始祸之日，已决策于必死，而不待梁婴父之谮也。可以无死之日，而必期于死；未尝有可死之事，而故为死之之谋。经历岁月而弗改其初心，以成乎必死，非特一旦之慷慨也。由晋阳衅起之初，迄智氏来讨之日，固将视天下之春非其春，秋非其秋，而以白日为长夜矣；固将路人以视其妻子，朽腐以视其形骸，举天下之可乐可哀者，莫能动其一念之低回矣。夫安于而奚以能然也？一奠其心于赵氏之必存，而据此以为靖也，如春蚕之成功在绩，而幸镬汤之速加也。呜呼！心之为用，出入于生死而不迷，亦可谓天下之至劲者矣。然而奖乱者安于也，成专晋之谋者安于也，启分晋之势者安于也。人莫贵于生，而安于以其生抵鹊；人莫恶于党奸以怙乱，而安于以奸乱而贸其肝脑。堕天下之公义，裂万世之大经，所求非荣，所赖非利，而安于亦奚荣此而为之哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "董安于请死　定公十四年",
        "章节名": "续春秋左氏传博议·董安于请死　定公十四年",
        "text": "故靖于道者，而后可以居心而不丧；靖于心者，弃乎心之动而不能与道为居。游侠刺客之流，夫岂无心，而道去之：为天下僇，心无道焉故尔。贵道而不贵心，则于道非心；贵心而不贵道，则于心无道。君子之以抚心而求靖者，亦道而已矣。用心而不恃心，斯得矣，而犹未也。凝道于心，而心即道，则恃心可矣，不必更虑乎道也。然则其要奚存？曰：宽以居之，仁以守之，学以聚之，问以辨之，富贵贫贱生死之天则，生于心而心一无妄，君子之养其心者大有功也。故道不冒，心不私，名不幸成，以贞天下万世而不悖，则靖心也即以靖道也，奚虑夫心之封而道之阔哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "伍员谏释越　哀公元年",
        "章节名": "续春秋左氏传博议·伍员谏释越　哀公元年",
        "text": "进谏于君者有二患焉：奉大义以陈词，而非君之知所及也；因君之所能及者以牖之，而非义之所在也。故拂君而匡以义，则枘凿之方员相牾；降义以就君，则寻尺之枉直相贸。言之切而事不救，贞士直臣之所为引吭而悲也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "伍员谏释越　哀公元年",
        "章节名": "续春秋左氏传博议·伍员谏释越　哀公元年",
        "text": "而伍员之于夫差也，则幸不然矣。骤而与世主言，言利害也则易，言道义也则难。道义不足以动之，而后以利害之说进，弗获已而屈贞士直臣之本志，托于利以仇其义。然且君子虑之，恐其沉于利而义隐也。若夫差抱槜李伤指之恸，立廷而呼，饮泣而唯，虽未能必其果有纯孝之心，而夫椒之役，则固含义愤而非以利兴矣。君亲死于越人之刃，岂甲楯五千困保会稽之能偿其巨痛哉？宰嚭纳贿而介之成，夫差志盈而初心改矣。然斯时也，去立廷之呼，饮泣之唯，无几时也，初心乍移而故未忘也。则君父大仇必报之义，岂夫差知之所不及哉！刻髓刲心而识之梦寝者，虽乍移之，犹悬诸其眉睫，而宰嚭之邪说方交战于中而未定也。乘其未定之际，急提其初心，而重奖以终砺之，夫岂远乎？夫差其固有人之心矣，取之肺腑而获之速也；夫差而遽尽丧其人之心乎，即以其含血饮憾之苦，折其方张之懦逸，夫差抑无挟以拒我也。而员不然，舍其义，较其利，舍其已知已能之义，较其或然或不然之利，君可直而我引之以枉，谏本易而自趋于难，坐遗其大义之必伸，而授谗人以字小弃利之虚名，太阿倒授而欲刺焉，必不得已。",
        "level": 3
    },
    {
        "书名": "续春秋左氏传博议",
        "年号名": "",
        "序号": "伍员谏释越　哀公元年",
        "章节名": "续春秋左氏传博议·伍员谏释越　哀公元年",
        "text": "盖员者，一功利之士耳。不死其亲而仇其君，党于贼以成其弑，则胸之所居，念之所趋，不知仁义之为何物也素矣，恶能以其美而成君之美哉？唯君子之于仁义也，贮之如江河之流，则川涧之可受者随注而盈，故天下之善于是而成焉。言之所以有功，道之所以速化也，岂一日之辩、介然之忠，所可与于斯！",
        "level": 3
    },
    {
        "书名": "续春秋左氏传博议",
        "年号名": "",
        "序号": "公子郢　哀公二年",
        "章节名": "续春秋左氏传博议·公子郢　哀公二年",
        "text": "动人于子孝臣忠之故，言固有不得而尽者矣，非吝于告也。盈而无待者，性之体也；微感而通者，性之几也。苟其为未椓于性，虽乍蔽而疑乎，触其一端而摇以全体矣，析其大节而破其密理矣；而如已椓而丧邪，则将痛哭之而只如谈笑，沥血悉数之而只如残沈，几何幸而不适以自危？即无自危而先已自辱，夫君子奚而为椓性之夫辱哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "公子郢　哀公二年",
        "章节名": "续春秋左氏传博议·公子郢　哀公二年",
        "text": "蒯瞆之逐，南子逐之，非灵公之志也。公谓公子郢曰：“余无子。”悲哉其言之乎！知郢有辞之心，而申命之于南子之侧。郢曰：“君夫人在堂；君命只辱。”体灵公之心而以折南子者，灵公虽死，家虽乱，国虽倾，固已戴郢之志意于泉壤矣。灵公薨，夫人矫命以命郢。郢曰：“且亡人之子辄在。”疑于启南子以立辄也。虽然，郢岂以启南子之立辄，而奖辄以立也哉？郢曰：“若有之，郢必闻之。”固已明君卫者非灵公之命而不得矣。郢不得命，而辄得命乎？当时之论者犹曰：“不以父命废王父之命。”王父奚命哉？悍妻逆臣之所矫，而以诬王父尔。郢之称辄曰“亡人之子”，则辄犹是亡人之子，有亡人之子在而不更有亡人乎？目言之曰“亡人之子”，亦有合于夫子正名之旨矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "公子郢　哀公二年",
        "章节名": "续春秋左氏传博议·公子郢　哀公二年",
        "text": "甚矣，郢之言简而意深也！“有亡人之子辄在”，则固举国而听之辄也。听之辄，则迎蒯瞆以归，革淫人之矫命，申先公之隐志者，非辄事而孰事邪？故郢初不曰亡人之子辄宜立也，引君臣父子之大伦，宗社废兴之大故，举而委之辄也。郢所幸者，辄而犹有人之心，举大权以属之而伸其志尔，而孰虞辄之陷溺而不自振乎？乃郢已举而委之辄，而郢之事毕矣。过此以往，奋而合于道，辄之事也；沉而陷于禽，亦辄之事也；伸灵公之抑于悍妻者而祓除其心，辄之事也；白蒯瞆见陷于戏阳速之诬，而以告无罪于先君者，辄之事也；歆于速立，很于忘亲，蛊于妖狐之党，而诬王父以拒父者，亦辄之事也。咸辄之事，而郢固可听之矣，无能复为之谋矣。郢力白灵公之无改命，而借己之辞位以警辄之不宜立，所谓析其大节而密理无难破也。正名之曰“亡人之子”，子以亡人重，而即以明亡人之子为群论之所折中，警辄而使得行其志，所谓触其一端而全体蔑不摇也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "公子郢　哀公二年",
        "章节名": "续春秋左氏传博议·公子郢　哀公二年",
        "text": "与人父子之间，如是焉止矣。疑其不足以感而尽言之焉，言激而身危，言渎而身辱，取溪禽涧鹿而谆谆然诏之，未有不为天下笑者也，而况其为虺蜴之与豺虎乎！呜呼！性之已椓，则贤者不能为之尽其理，智者不能为之尽其谋，直者不能为之尽其忠，陷于禽兽而莫之救，如之何其弗惧也！",
        "level": 3
    },
    {
        "书名": "续春秋左氏传博议",
        "年号名": "",
        "序号": "季康子命正常无死　哀公三年",
        "章节名": "续春秋左氏传博议·季康子命正常无死　哀公三年",
        "text": "妨性莫甚于从欲。欲有欣有厌：欣者，好之淫也；厌者，恶之淫也；浮动淫流，各赴其所之而不返。故有欣于富贵者焉，即有厌富贵而欣于贫贱者焉；有欣于生者焉，即有厌生而欣于死者焉。是其气之浓淡，质之刚脆，参差不齐，而苟浮动以欣而淫流以厌，则淡者亦浓，刚者亦脆。若所称王倪、啮缺、子州支父之属，当有道之世，而以贫贱为欣，虽尧、舜之君，皋、夔之友，而厌之也如溽暑之宿肉。非其固能澹也，无以处夫富贵，则厌其所不堪，而以绳枢瓮储为自藏之乐也。夫人苟无以处之，而厌此以欣彼，则岂徒富贵哉？脆于尽生之命而刚以趋死者，亦取之俄顷之浮淫而已足。",
        "level": 3
    },
    {
        "书名": "续春秋左氏传博议",
        "年号名": "",
        "序号": "季康子命正常无死　哀公三年",
        "章节名": "续春秋左氏传博议·季康子命正常无死　哀公三年",
        "text": "季孙有疾，命正常以无死，则匪季孙命之，而正常必死矣。非有命而必死，则当时之宠臣勇于从死，而名不足登于史册者众矣。秦穆之以人徇也，子车氏称良焉，而临穴惴惴，犹非子车氏之所欣也。逮其流风之渐染，遂有以死为投赠之资，欣然掷其肝脑于解衣推食之恩而莫之吝者。此不谓天下之至刚者与，而孰知其脆已甚乎？何也？所死者解衣推食之恩，则情靡于温饱，而荏苒极矣。且其为君之宠臣，而宠我者没也，则与灰俱寒，与烟俱散，势谢权移。虽生而无以处其生，故逆计他日之凋零，生其大厌，而引决于一往。是其弱不自植之情，尤为不足道矣。",
        "level": 3
    },
    {
        "书名": "续春秋左氏传博议",
        "年号名": "",
        "序号": "季康子命正常无死　哀公三年",
        "章节名": "续春秋左氏传博议·季康子命正常无死　哀公三年",
        "text": "呜呼！古所谓豪杰之士者，亦力为其难耳。为其难，则欲愈澹而志愈笃；为其难，则气愈刚而物愈无所待。遇富贵而处富贵，即其遇贫贱而处贫贱者也，进有以仕而退有以学也。遇必死而处其死，即其遇可以无死而处其生者也。茹荼而如饴，乃以在亡而如存也。与灰俱寒，不灭其星星之火；与烟俱散，不荡其馡馡之馨。势谢而义荣，权移而道定，胡生之可厌，而荏苒无聊，以取适于声销影灭之捐愁于终古哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "季康子命正常无死　哀公三年",
        "章节名": "续春秋左氏传博议·季康子命正常无死　哀公三年",
        "text": "若夫怀者德也，慕者义也。能以其德怀君父高深之德，而审其义果为天经人纪存亡之几，而后以身殉之也，孰与劝之？而又孰能沮之哉？夫然，而生从道也，死从义也，富贵从治也，贫贱从学也；醉饱裘葛之恩，望望然而去之久矣，奚况死哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴征百牢　哀公七年",
        "章节名": "续春秋左氏传博议·吴征百牢　哀公七年",
        "text": "人之道，天之道也；天之道，人不可以之为道者也。语相天之大业，则必举而归之于圣人。乃其弗能相天与，则任天而已矣。鱼之泳游，禽之翔集，皆其任天者也。人弗敢以圣自尸，抑岂曰同禽鱼之化哉？天之所生而生，天之所杀而杀，则是可无君也；天之所哲而哲，天之所愚而愚，则是可无师也；天之所有因而有之，天之所无因而无之，则是可无厚生利用之德也；天之所治因而治之，天之所乱因而乱之，则是可无秉礼守义之经也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴征百牢　哀公七年",
        "章节名": "续春秋左氏传博议·吴征百牢　哀公七年",
        "text": "吴人征百牢，子服景伯无以自免于非礼，而曰：“吴将亡矣，弃天而背本。不与，必弃疾于我。”景伯知弃天者之必弃于天，将自以为与闻乎天道矣，因而与之，以速其亡。此所谓天之所乱因而乱之者与？昔者叔向、司马侯尝用此以骄楚矣。楚骄以败，而晋亦朒以弱，则何利乎人之败而徒自弱哉？",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴征百牢　哀公七年",
        "章节名": "续春秋左氏传博议·吴征百牢　哀公七年",
        "text": "夫天与之目力，必竭而后明焉；天与之耳力，必竭而后聪焉；天与之心思，必竭而后睿焉；天与之正气，必竭而后强以贞焉。可竭者天也，竭之者人也。人有可竭之成能，故天之所死，犹将生之；天之所愚，犹将哲之；天之所无，犹将有之；天之所乱，犹将治之。裁之于天下，正之于己，虽乱而不与俱流。立之于己，施之于天下，则凶人戢其暴，诈人敛其奸，顽人砭其愚，即欲乱天下而天下犹不乱也。功被于天下，而阴施其裁成之德于匪人，则权之可乘，势之可为，虽窜之流之，不避怨也。若其权不自我，势不可回，身可辱，生可捐，国可亡，而志不可夺。虽然，天亦岂必以我为匪人之饵，饱彼而使之勿脱于钩哉？故鲁以不用百牢亡，犹不亡也，况乎其未必亡也；景伯以不用百牢亡鲁，犹存鲁也，况乎其未必亡鲁也。以夷而摈吴乎，则何如其无会与！若谓吴而犹是周室之懿亲也，天弃之，任之而弗治，犹弗忍也，矧忍成其恶以极，使必亡哉！任天而无能为，无以为人；助天而成其乱，抑非以任天。人道废而窥天下之祸福以为机阱，故小人之视天也，日见其险阻而不知其平康也。",
        "level": 3
    },
    {
        "书名": "续春秋左氏传博议",
        "年号名": "",
        "序号": "吴征百牢　哀公七年",
        "章节名": "续春秋左氏传博议·吴征百牢　哀公七年",
        "text": "夫叔向、司马侯之流无论也。景伯者，学于圣人之门者也，而志趋之卑，识力之弱，亦且不免。甚哉，习气之陷溺，虽贤者而莫能振也。故孔子思狂士，唯其脱略流俗之机智，以崇其志言焉耳。",
        "level": 3
    },
    {
        "书名": "续春秋左氏传博议",
        "年号名": "",
        "序号": "公山不狃故道吴于险　哀公八年",
        "章节名": "续春秋左氏传博议·公山不狃故道吴于险　哀公八年",
        "text": "过而能悔，悔而能改，君子之上修也。虽然，有辨。子之称颜子曰：“有不善未尝不知，知而未尝复行。”复行者，易事之辞也。事变之无方，宁必前局之未竟，须竭力以反其故哉？故善悔者，不悔其过，而悔其所以过；善改者，不期反之以掩其过，而改以后过之不再。一过之愆，而终身之警，触类旁通，蔑不臧矣。不善悔者，知其过而不能自宁也；不善改者，已成乎不可反之势而欲矫之以反也。于是左入于葛藟，右困于株木，烦冤错缪，大败而小收之。昔之过于彼者已过矣，矫今之未过以掩昔之过，而又过于此矣。如河之东决，方陷东邑而为墟，乃复障东流而决之西，冀以杀东邑之横流，而西邑又陷。前无能瘳，而后又甚焉，则公山不狃是已。",
        "level": 3
    },
    {
        "书名": "续春秋左氏传博议",
        "年号名": "",
        "序号": "公山不狃故道吴于险　哀公八年",
        "章节名": "续春秋左氏传博议·公山不狃故道吴于险　哀公八年",
        "text": "不狃怙私邑以亢鲁，其于鲁也。罪成乎不赦矣。乃其所以陷于恶者，事是君而弗能，私以求逞其志也，去而事吴。寻其奔窜之由，溯其陷恶之故，能自省焉，则惟忠以事主之犹可救沉溺于末流也。豫让悔范中行之未报，而并其志于智伯；魏征悔玄武之未死，而笃其忱于贞观。若二子者，不悔其覆水之流，而改之于更弦之调，许之迁善焉可矣。乃不狃方事吴而志又移于鲁，则其所以事吴者犹事鲁也。导吴于险，恶足以偿叛鲁之愆哉？已决于东，而又决于西，无所往而不为滔天之横流。然则不狃奚悔乎？悔者，所以甚其不知悔也。昔者得志于鲁而不逞于鲁，今者得志于吴而抑不逞于吴。吾知令不狃之复得归鲁，而所以乱鲁必又如其乱吴也。今观不狃之言说，称君子怀宗国，习于礼而思致于用，亦既异于叔辄之怙恶而不悛矣。乃隐其宗国之恶焉，正也，辞而无与其事可也；巧为吴用而阴为鲁庇，心愈劳，事愈谬，天下虽大，且将措手足而无所容覆，不若叔辄之直情而径行矣，则甚哉悔过者之不知所悔，有如此夫！",
        "level": 3
    },
    {
        "书名": "续春秋左氏传博议",
        "年号名": "",
        "序号": "公山不狃故道吴于险　哀公八年",
        "章节名": "续春秋左氏传博议·公山不狃故道吴于险　哀公八年",
        "text": "悔不忠者迁而忠，非必前日之君也；悔不信者迁而信，非必前日之友也。改之一旦，如雷之奋起于地中，昭苏万物而无所回护，斯以为善学颜子者与！",
        "level": 3
    },
    {
        "书名": "续春秋左氏传博议",
        "年号名": "",
        "序号": "冉有访田赋于仲尼　哀公十一年",
        "章节名": "续春秋左氏传博议·冉有访田赋于仲尼　哀公十一年",
        "text": "君子者，正天下之疑者也。疑于善与，殆犹其未善与，则进而访于君子，得一言以折中其从违，而即毅然以必为而必去，若火之蕴崇于积茨之下，发其郁而焰已升也。君子所乐以其正待天下之疑问，唯此之为无吝矣。若夫知其必见可于君子也，勿待问也，而犹问焉，则是欲暴其是于君子，而邀君子之赞誉也；夫挟一得之詹詹，而取必于君子以为之誉，君子固不为其所邀矣。矧夫知其必不见可于君子也，勿庸问也，而抑问焉，是其欲屈君子以从己也，不则欲引君子之辩而以利口穷之也；夫君子固不为之屈，而亦恶屑为无益之辩，以滋匪人之利口哉！斯二者，皆自绝于君子，而君子固弗答焉。",
        "level": 3
    },
    {
        "书名": "续春秋左氏传博议",
        "年号名": "",
        "序号": "冉有访田赋于仲尼　哀公十一年",
        "章节名": "续春秋左氏传博议·冉有访田赋于仲尼　哀公十一年",
        "text": "季氏之欲用田赋，此不问而知夫子之必不见可者也。冉有不审，贸贸然而亟为之访，三发而不置。自恒情言之，此鲁之所由以兴替，民之所由以死生，圣人知不可为者也，则何爱一言而不以救垂堂之坠乎？即勿听也，民死于季氏之政，而生于夫子之言，亦讵不可以自尽与？然而夫子必勿之答，非圣人之仅不欲为小人辱也，夫圣人亦如天而已矣，天无绝物，而物有绝天；物绝天，而天又奚劳邪！",
        "level": 3
    },
    {
        "书名": "续春秋左氏传博议",
        "年号名": "",
        "序号": "冉有访田赋于仲尼　哀公十一年",
        "章节名": "续春秋左氏传博议·冉有访田赋于仲尼　哀公十一年",
        "text": "且使夫子而正告以不可也，季其悛乎？季之弗能悛也，非处心积虑之久而以取必者乎？弗能悛而必访，访而不可，则比匪之党利口蜂起，而与夫子竞其短长，桑弘羊盐铁之论所为敝文学之舌，秃贤良之管，而益其蔓辞也。夫小人之词岂足以穷君子哉？然而操一相穷之心，则苟可以逞而犹为之一掉也。大辂之驰而柴车之竞，明烛之辉而萤磷之争，渺见寡闻者之何知，或且将一彼一此，以左右袒于义利之交，则言愈长而是非愈紊。故曰：圣人犹天也，天不能竞虺蜴之毒，争虎狼之暴，而亦姑听其自已，则圣人亦奚屑与惏冒之小人，咸辅颊而趋于末哉！",
        "level": 3
    },
    {
        "书名": "续春秋左氏传博议",
        "年号名": "",
        "序号": "冉有访田赋于仲尼　哀公十一年",
        "章节名": "续春秋左氏传博议·冉有访田赋于仲尼　哀公十一年",
        "text": "身即道，故爱身以爱道；言即教，故慎教以慎言。天下穷而君子泰，泰以息其道，教乃以揭日月垂万世，而无敢以其辩说参焉。《易》曰：“观，盥而不荐，有孚颙若。”颙若不丧于己，无然其亵于荐也。服群阴之方长，而不失大观之在上，至哉，莫之能尚已！",
        "level": 3
    },
    {
        "书名": "续春秋左氏传博议",
        "年号名": "",
        "序号": "冉有访田赋于仲尼　哀公十一年",
        "章节名": "续春秋左氏传博议·冉有访田赋于仲尼　哀公十一年",
        "text": "《续春秋左氏传博议》卷下终",
        "level": 3
    },
    {
        "书名": "续春秋左氏传博议",
        "年号名": "",
        "序号": "冉有访田赋于仲尼　哀公十一年",
        "章节名": "续春秋左氏传博议·冉有访田赋于仲尼　哀公十一年",
        "text": "《续春秋左氏传博议》全书终",
        "level": 3
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "宋兴，统一天下，民用宁，政用乂，文教用兴，盖于是而益以知天命矣。天曰难谌，匪徒人之不可狃也，天无可狃之故常也；命曰不易，匪徒人之不易承也，天之因化推移，斟酌而曲成以制命，人无可代其工，而相佑者特勤也。",
        "level": 2
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "帝王之受命，其上以德，商、周是已；其次以功，汉、唐是已。《诗》曰：“鉴观四方，求民之莫。”德足以绥万邦，功足以戡大乱，皆莫民者也。得莫民之主而授之，授之而民以莫，天之事毕矣。乃若宋，非鉴观于下，见可授而授之者也。何也？赵氏起家什伍，两世为裨将，与乱世相浮沉，姓字且不闻于人间，况能以惠泽下流系邱民之企慕乎！其事柴氏也，西征河东，北拒契丹，未尝有一矢之勋；滁关之捷，无当安危，酬以节镇而已逾其分。以德之无积也如彼，而功之仅成也如此，微论汉、唐底定之鸿烈，即以曹操之扫黄巾、诛董卓、出献帝于阽危、夷二袁之僭逆，刘裕之俘姚泓、馘慕容超、诛桓玄、走死卢循以定江介者，百不逮一。乃乘如狂之乱卒，控扶以起，弋获大宝，终以保世滋大，而天下胥蒙其安。呜呼！天之所以曲佑下民，于无可付托之中，而行其权于受命之后，天自谌也，非人之所得而豫谌也，而天之命之也亦劳矣！",
        "level": 2
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "商、周之德，汉、唐之功，宜为天下君者，皆在未有天下之前，因而授之，而天之佑之也逸。宋无积累之仁，无拨乱之绩，乃载考其临御之方，则固宜为天下君矣；而凡所降德于民以靖祸乱，一在既有天下之后。是则宋之君天下也，皆天所旦夕陟降于宋祖之心而启迪之者也。故曰：命不易也。",
        "level": 2
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "兵不血刃而三方夷，刑不姑试而悍将服，无旧学之甘盘而文教兴，染掠杀之余风而宽仁布，是岂所望于兵权乍拥、守一长莫著之都点检哉？启之、牖之、鼓之、舞之，俾其耳目心思之牖，如披云雾而见青霄者，孰为为之邪？非殷勤佑启于形声之表者，日勤上帝之提撕，而遽能然邪！佑之者，天也；承其佑者，人也。于天之佑，可以见天心；于人之承，可以知天德矣。",
        "level": 2
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "夫宋祖受非常之命，而终以一统天下，底于大定，垂及百年，世称盛治者，何也？唯其惧也。惧者，恻悱不容自宁之心，勃然而猝兴，怵然而不昧，乃上天不测之神震动于幽隐，莫之喻而不可解者也。",
        "level": 2
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "然而人之能不忘此心者，其唯上哲乎！得之也顺，居之也安，而惧不忘，乾龙之惕也；汤、文之所以履天佑人助之时，而惧以终始也。下此，则得之顺矣，居之安矣，人乐推之而己可不疑，反身自考而信其无歉；于是晏然忘惧，而天不生于其心。乃宋祖则幸非其人矣。以亲，则非李嗣源之为养子，石敬瑭之为爱婿也；以位，则非如石、刘、郭氏之秉钺专征，据岩邑而统重兵也；以权，则非郭氏之篡，柴氏之嗣，内无赞成之谋，外无捍御之劳，如嗣源、敬瑭、知远、威之同起而佐其攘夺也。推而戴之者，不相事使之俦侣也；统而驭焉者，素不知名之兆民也；所与共理者，旦秦暮楚之宰辅也；所欲削平者，威望不加之敌国也。一旦岌岌然立于其上，而有不能终日之势。权不重，故不敢以兵威劫远人；望不隆，故不敢以诛夷待勋旧；学不夙，故不敢以智慧轻儒素；恩不洽，故不敢以苛法督吏民。惧以生慎，慎以生俭，俭以生慈，慈以生和，和以生文。而自唐光启以来，百年嚣陵噬搏之气，浸衰浸微，以消释于无形。盛矣哉！天之以可惧惧宋，而日夕迫动其不康之情者，“震惊百里，不丧匕鬯”。帝之所出而天之所以首物者，此而已矣。然则宋既受命之余，天且若发童蒙，若启甲坼，萦回于宋祖之心不自谌，而天岂易易哉！",
        "level": 2
    },
    {
        "书名": "宋论",
        "年号名": "太祖",
        "序号": "一",
        "章节名": "宋论·太祖一",
        "text": "虽然，彼亦有以胜之矣，无赫奕之功而能不自废也，无积累之仁而能不自暴也；故承天之佑，战战栗栗，持志于中而不自溢。则当世无商、周、汉、唐之主，而天可行其郑重仁民之德以眷命之，其宜为天下之君也，抑必然矣。",
        "level": 2
    },
    {
        "书名": "宋论",
        "年号名": "太祖",
        "序号": "二",
        "章节名": "宋论·太祖二",
        "text": "韩通足为周之忠臣乎？吾不敢信也。袁绍、曹操之讨董卓，刘裕之诛桓玄，使其不胜而身死，无容不许之以忠。吾恐许通以忠者，亦犹是而已矣。藉通跃马而起，闭关而守，禁兵内附，都人协心，宋祖且为曹爽，而通为司马懿，喧呼万岁者，崇朝瓦解，于是众望丕属，幼君托命，魁柄在握，物莫与争，会附青云之众，已望绝于冲人，黄袍猝加，欲辞不得，通于此时，能如周公之进诛管、蔡，退务明农，终始不渝以扶周社乎？则许之以忠而固不敢信也。",
        "level": 2
    },
    {
        "书名": "宋论",
        "年号名": "太祖",
        "序号": "二",
        "章节名": "宋论·太祖二",
        "text": "然则通之以死抗宋祖者，其挟争心以逐柴氏之鹿乎？抑不敢诬也。何也？宋祖之起，非有移山徙海之势，蕴崇已久而不可回。通与分掌禁兵，互相忘而不相忌。故一旦变起，奋臂以呼而莫之应。非若刘裕之于刘毅，萧道成之于沈攸之，一彼一此，睨神器而争先获，各有徒众，以待决于一朝者也。无其势者无其志，无其志者不料其终，何得重诬之曰：“通怀代周之谋而忌宋祖乎？”",
        "level": 2
    },
    {
        "书名": "宋论",
        "年号名": "太祖",
        "序号": "二",
        "章节名": "宋论·太祖二",
        "text": "夫通之贸死以争者，亦人之常情，而特不可为葸怯波流者道耳。与人同其事而旋相背，与人分相齿而忽相临，怀非常之情而不相告，处不相下之势而遽视之若无；有心者不能不愤，有气者不能不盈。死等耳，亦恶能旦颉颃而夕北面，舍孤弱而即豪强乎！故曰：贸死以争，亦人之常情，而勿庸逆料其终也。",
        "level": 2
    },
    {
        "书名": "宋论",
        "年号名": "太祖",
        "序号": "二",
        "章节名": "宋论·太祖二",
        "text": "呜呼！积乱之世，君非天授之主，国无永存之基，人不知忠，而忠岂易言哉？人之能免于无恒者，斯亦可矣。冯道、赵凤、范质、陶谷之流，初所驱使者，已而并肩矣；继所并肩者，已而俯首矣；终所俯首者，因以稽颡称臣，骏奔鹄立，而洋洋自得矣；不知今昔之面目，何以自相对也！则如通者，犹有生人之气存焉，与之有恒也可矣，若遽许之曰周之忠臣也，则又何易易邪！",
        "level": 2
    },
    {
        "书名": "宋论",
        "年号名": "太祖",
        "序号": "三",
        "章节名": "宋论·太祖三",
        "text": "太祖勒石，锁置殿中，使嗣君即位，入而跪读。其戒有三：一、保全柴氏子孙；二、不杀士大夫；三、不加农田之赋。呜呼！若此三者，不谓之盛德也不能。德之盛者，求诸己而已。舍己而求诸人，名愈正，义愈伸，令愈繁，刑将愈起；如彼者，不谓之凉德也不能。求民之利而兴之，求民之害而除之，取所谓善而督民从之，取所谓不善而禁民蹈之，皆求诸人也；驳儒之所务，申、韩之敝帚也。",
        "level": 2
    },
    {
        "书名": "宋论",
        "年号名": "太祖",
        "序号": "三",
        "章节名": "宋论·太祖三",
        "text": "夫善治者，己居厚而民劝矣，谗顽者无可逞矣；己居约而民裕矣，贪冒者不得黩矣。以忠厚养前代之子孙，以宽大养士人之正气，以节制养百姓之生理，非求之彼也。捐其疑忌之私，忍其忿怒之发，戢其奢吝之情，皆求之心、求之身也。人之或利或病，或善或不善，听其自取而不与争，治德蕴于己，不期盛而积于无形，故曰不谓之盛德也不能。",
        "level": 2
    },
    {
        "书名": "宋论",
        "年号名": "太祖",
        "序号": "三",
        "章节名": "宋论·太祖三",
        "text": "求之己者，其道恒简；求之人者，其道恒烦。烦者，政之所繇紊，刑之所繇密，而后世儒者恒挟此以为治术，不亦伤乎！子曰：“道之以政，齐之以刑。”政刑烦而民之耻心荡然，故曰不谓之凉德也不能。",
        "level": 2
    },
    {
        "书名": "宋论",
        "年号名": "太祖",
        "序号": "三",
        "章节名": "宋论·太祖三",
        "text": "文王之治岐者五，五者皆厚责之上而薄责之吏民者也。五者之外，有利焉，不汲汲以兴；有害焉，不汲汲以除；有善焉，不汲汲督人之为之；有不善焉，不汲汲禁人之蹈之。故文王之仁，如天之覆下土，而不忧万物之违逆。夫治国、乱国、平国，三时也。山国、土国、泽国，三地也。愿民、顽民、庸民，三材也。积三三而九，等以差；其为利、为害、为善、为不善也，等以殊；而巧历不能穷其数。为人上者必欲穷之，而先丧德于己矣。言之娓娓，皆道也；行之逐逐，皆法也；以是为王政，而俗之偷、吏之冒、民之死者益积。无他，求之人而已矣。",
        "level": 2
    },
    {
        "书名": "宋论",
        "年号名": "太祖",
        "序号": "三",
        "章节名": "宋论·太祖三",
        "text": "宋有求己之道三焉，轶汉、唐而几于商、周，传世百年，历五帝而天下以安，太祖之心为之也。逮庆历而议论始兴，逮熙宁而法制始密，舍己以求人，而后太祖之德意渐以泯。得失之枢，治乱之纽，斯民生死之机，风俗淳浇之原，至简也。知其简，可以为天下王。儒之驳者，滥于申、韩，恶足以与于斯！",
        "level": 2
    },
    {
        "书名": "宋论",
        "年号名": "太祖",
        "序号": "四",
        "章节名": "宋论·太祖四",
        "text": "自太祖勒不杀士大夫之誓以诏子孙，终宋之世，文臣无欧刀之辟。张邦昌躬篡，而止于自裁；蔡京、贾似道陷国危亡，皆保首领于贬所。语曰：“周之士贵。”士自贵也。宋之初兴，岂有自贵之士使太祖不得而贱者感其护惜之情乎？",
        "level": 2
    },
    {
        "书名": "宋论",
        "年号名": "太祖",
        "序号": "四",
        "章节名": "宋论·太祖四",
        "text": "夷考自唐僖、懿以后，迄于宋初，人士之以名谊自靖者，张道古、孟昭图而止；其辞荣引去、自爱其身者，韩偓、司空图而止；高蹈不出、终老岩穴者，郑遨、陈抟而止。若夫辱人贱行之尤者，背公死党，鬻贩宗社，则崔胤、张濬、李磎、张文蔚倡之于前，而冯道、赵凤、李昊、陶谷之流，视改面易主为固然，以成其风尚。其他如和凝、冯延己、韩熙载之俦，沉酣倡俳之中，虽无巨慝，固宜以禽鱼畜玩而无庸深惜者也。士之贱，于此而极。则因其贱而贱之，未为不惬也。恶其贱，而激之使贵，必有所惩而后知改，抑御世之权也。然而太祖之于此，意念深矣。",
        "level": 2
    },
    {
        "书名": "宋论",
        "年号名": "太祖",
        "序号": "四",
        "章节名": "宋论·太祖四",
        "text": "昔者周衰，处士横议，胁侯王，取宠利，而六国以亡。秦恶其嚣，而坑儒师吏以重抑之。汉之末造，士相标榜，鸷击异己，以与上争权，而汉以熸。曹孟德恶其竞，而任崔琰、毛玠督责吏治以重抑之。然秦以贾怨于天下，二世而灭。孟德死，司马氏不胜群情，务为宽纵，而裴、王之流，倡任诞以大反曹氏之为，而中夏沦没。繇此观之，因其贱而贱之，惩其不贵而矫之者，未有能胜者也。激之也甚，则怨结而祸深；抑之也未甚，则乍伏而终起。故古之王者，闻其养士也，未闻其治士也。聪明才干之所集，溢出而成乎非僻，扶进而导之以兴，斯兴矣。岂能舍此而求椎鲁犷悍之丑夷，以与共天下哉！",
        "level": 2
    },
    {
        "书名": "宋论",
        "年号名": "太祖",
        "序号": "四",
        "章节名": "宋论·太祖四",
        "text": "其在《诗》曰：“鸢飞戾天，鱼跃于渊”；“周王寿考，遐不作人”。飞者，不虞其飏击也。跃者，不虞其纵壑也。涵泳于天渊之中，而相期以百年之效，岂周士之能自贵哉？文王贵之也。老氏之言曰：“民不畏死，奈何以死威之？”近道之言也。民不畏死，而自有畏者。并生并育于天地，独以败类累人主之矜全，虽甚冥顽，能弗内愧于心？况乎业已为士，聪明才干不后于人，诗书之气，耳已习闻，目已习见，安能一旦而弃若委土哉！",
        "level": 2
    },
    {
        "书名": "宋论",
        "年号名": "太祖",
        "序号": "四",
        "章节名": "宋论·太祖四",
        "text": "夫太祖，亦犹是武人之雄也。其为之赞理者，非有伊、傅之志学，睥睨士气之淫邪而不生傲慢，庶几乎天之贮空霄以翔鸢，渊之涵止水以游鱼者矣。可不谓天启其聪，与道合揆者乎！而宋之士大夫高过于汉、唐者，且倍蓰而无算，诚有以致之也。因其善而善之，因其不善而不善之，以治一家不足，而况天下乎？河决于东，遏而回之于西，未有能胜者也。以吏道名法虔矫天下士，而求快匹夫婞婞之情，恶足以测有德者之藏哉！",
        "level": 2
    },
    {
        "书名": "宋论",
        "年号名": "太祖",
        "序号": "五",
        "章节名": "宋论·太祖五",
        "text": "语有之曰：“得士者昌。”“得”云者，非上心自得之以为己德也。下得士而贡之于上，固上之得也；下得士而自用之以效于国，亦上之得也。故人君之病，莫大乎与臣争士。与臣争士，而臣亦与君争士；臣争士，而士亦与士争其类；天下之心乃离散而不可收。《书》曰：“受有亿兆人，离心离德。”非徒与纣离也，人自相离，而纣愈为独夫也。人主而下，有大臣，有师儒，有长吏，皆士之所自以成者也。人主之职，简大臣而大臣忠，择师儒而师儒正，选长吏而长吏贤。则天下之士在岩穴者，以长吏为所因；入学校者，以师儒为所因；升朝廷者，以大臣为所因。如网在纲，以群效于国。不背其大臣，而国是定；不背其师儒，而学术明；不背其长吏，而行谊修。悉率左右以燕天子，群相燕也。合天下贤智之心于一轨，而天子之于士无不得矣。和气翔洽，充盈朝野，浸荣浸昌，昌莫盛焉。“得士者昌”，此之谓也。",
        "level": 2
    },
    {
        "书名": "宋论",
        "年号名": "太祖",
        "序号": "五",
        "章节名": "宋论·太祖五",
        "text": "大臣不以荐士为德，而士一失矣；师儒不以教士为恩，而士再失矣；长吏不以举士为荣，而士蔑不失矣。乃为之语曰：“拜爵公门，受恩私室，非法也。”下泮涣而不相亲，上专私而不能广，亿兆其人而亿兆其心，心离而德离，鲜不亡矣。故人主之病，莫甚于与下争士也。",
        "level": 2
    },
    {
        "书名": "宋论",
        "年号名": "太祖",
        "序号": "五",
        "章节名": "宋论·太祖五",
        "text": "自唐以来，进士皆为知举门生，终其身为恩故；此非唐始然也，汉之孝廉，于所举之公卿州将，皆生不敢与齿，而死服三年之丧，亦人情耳。持名法以绳人者，谓之曰不复知有人主。人主闻之，愤恚不平，曰：彼得士而我失之矣。繇是而猜妒刻核之邪说，师申、韩以束缚缙绅，解散士心，使相携贰，趋邪径，腾口说，以要人主。怀奸擅命之夫，自矜孤立，而摇荡国是。大臣不自信，师儒不相亲，长吏不能抚。于是乎纲断纽绝，而独夫之势成。故曰：“不信乎朋友，弗获乎上矣。”朋友不信，上亦恶得而获之哉！少陵长，贱妨贵，疏间亲，不肖毁贤，胥曰：“吾知有天子而已。”岂知天子哉？知爵禄而已矣。",
        "level": 2
    },
    {
        "书名": "宋论",
        "年号名": "太祖",
        "序号": "五",
        "章节名": "宋论·太祖五",
        "text": "夫士之怀知己也，非徒其名利也；言可以伸，志可以成，气以类而相孚，业以摩而相益。《易》曰：“拔茅茹以其汇。”拔不以其汇，而独茎之草，不足以葺大厦久矣。大臣，心腹也；师儒，耳目也；长吏，臂指也。以心应耳目之聪明，以耳目应臂指之动作，合而为一人之身，而众用该焉。其互相离者，不仁者也。不仁者痿以死，如之何君臣争士而靳为己得也！",
        "level": 2
    },
    {
        "书名": "宋论",
        "年号名": "太祖",
        "序号": "五",
        "章节名": "宋论·太祖五",
        "text": "太祖之欲得士也已迫，因下第举人挝鼓言屈，引进士而试之殿廷，不许称门生于私门。赖终宋之世不再举耳。守此以为法，将与孤秦等。察察之明，悁悁之忿，呴呴之恩，以抚万方，以育多士，岂有幸哉！岂有幸哉！",
        "level": 2
    },
    {
        "书名": "宋论",
        "年号名": "太祖",
        "序号": "六",
        "章节名": "宋论·太祖六",
        "text": "太祖数微行，或以不虞为戒，而曰：“有天命者，任自为之。”英雄欺人，为大言耳。其微行也，以己之幸获，虞人之相效，察群情以思豫制，私利之褊衷，猜防之小智，宋德之所以衰也。野史载其乘辇以出，流矢忽中辇板，上见之，乃大言曰：“射死我，未便到汝。”流矢者，即其使人为之也。则微行之顷，左右密护之术，必已周矣。而谏者曰“万一不虞”，徒贻之笑而已。",
        "level": 2
    },
    {
        "书名": "宋论",
        "年号名": "太祖",
        "序号": "六",
        "章节名": "宋论·太祖六",
        "text": "凡人主之好微行也有三，此其一也。其下，则狂荡嬉游，如刘子业诸君耳。其次，则苛察以为能，而或称其念在国民，以伺官箴之污洁、民生之苦乐、国事之废举者也。若此者，其求治弥亟，其近道弥似，其自信弥坚；而小则以乱，大则以亡。迄乎乱与亡而不悔其失，亦愚矣哉！何也？两足之所至，两目之所觇，两耳之所闻，斤斤之明，詹詹之智，以与天下斗捷，未有能胜者也。",
        "level": 2
    },
    {
        "书名": "宋论",
        "年号名": "太祖",
        "序号": "六",
        "章节名": "宋论·太祖六",
        "text": "且夫人主而微行，自以为密，而岂果能密邪？趾未离乎禁闱，期已泄于近幸；形一涉乎通逵，影已彻乎穷巷；此之伺彼也有涯，而彼之伺此也无朕。于是怀私挟佞者，饰慧为朴，行谄以戆，丑正而相许，党奸而相奖，面受其欺，背贻其笑，激怒沽恩，而国是不可复诘矣。即令其免乎此也，一事之得，不足以盖小人；一行之疵，不足以贬君子；一人之恩怨，不足以定仁暴；一方之利病，不足以概海隅。而偶得之小民者，无稽弗询，溢美溢恶，遂信为无心之词，自矜其察微之睿，以定黜陟，以衡兴革，以用刑赏，以权取与，而群臣莫敢争焉。此尤不待奸人之诡道相要，而坐受其蠹。小之以乱，大之以亡，振古如斯，而自用者不察，良足悲已！",
        "level": 2
    },
    {
        "书名": "宋论",
        "年号名": "太祖",
        "序号": "六",
        "章节名": "宋论·太祖六",
        "text": "夫欲成天下之务，必详其理；欲通天下之志，必达其情。然而人主之所用其聪明者，固有方也。以求俊乂，冢宰公而侧陋举矣；以察官邪，宪臣廉而贪墨屏矣；以平狱讼，廷尉慎而诬罔消矣；以处危疑，相臣忠而国本固矣。故人主之所用智以辨臧否者，不出三数人，而天下皆服其容光之照。自朝廷而之藩牧，自藩牧而之郡邑，自郡邑而之乡保。听乡保之情者，邑令也；听邑令之治者，郡守也；听郡守之政者，藩牧也。因是而达之廷臣，以周知天下之故。遗其小利，惩其大害，通其所穷，疏其所壅。于是而匹夫匹妇私语之情，天子垂旒纩而坐照之以无遗。天下之足，皆吾足也；天下之目，皆吾目也；天下之耳，皆吾耳也。能欺其独知，而不能掩其众著，明主之术，恃此而已矣。愚氓一往之情辞，不屑听也。而况宵人之投隙以售奸者哉！",
        "level": 2
    },
    {
        "书名": "宋论",
        "年号名": "太祖",
        "序号": "六",
        "章节名": "宋论·太祖六",
        "text": "古之圣王，询刍荛、问工瞽、建鼗鼓以达臣民之隐者，为己救过也，非以察人也。微行者反是，察愈密，听愈惑，自贻败亡而不悟。故曰良足悲已！故微行者有三，而皆君道之所恶。若宋祖者，即不微行，亦岂有攘臂相仍以夺其所夺于人者乎？则亦均之乎愚而已矣。",
        "level": 2
    },
    {
        "书名": "宋论",
        "年号名": "太祖",
        "序号": "七",
        "章节名": "宋论·太祖七",
        "text": "刘禅、孙皓之容于晋，非晋之厚也，诚有以致之也。刘先主以汉主之裔，保蜀土，奉宗祧，任贤图治，民用乂安，尚矣。孙文台奋身郡将，讨董卓，复洛京，父子三世，退保吴、楚，民不受兵者百余年。天之所佑，人之所怀，司马氏弗能重违而绝其世，有不可绝者在也。禅虽暗，皓虽虐，非称兵首难、爚乱天纪者；降为臣仆，足偿其愆，而恶容殄灭乎？",
        "level": 2
    },
    {
        "书名": "宋论",
        "年号名": "太祖",
        "序号": "七",
        "章节名": "宋论·太祖七",
        "text": "李煜、孟昹、刘以降王而享国封，受宾恪之礼，非其所应得者也，宋之厚也。迹其先世，无积累之功，无巩固之守，存乎蓬艾之间，偷以自王，不足以当白马之淫威久矣。其降为皂隶，可无余憾。而优渥之礼加乎其身，故曰：宋之厚也。",
        "level": 2
    },
    {
        "书名": "宋论",
        "年号名": "太祖",
        "序号": "七",
        "章节名": "宋论·太祖七",
        "text": "虽然，责蜀、粤、江左之亢僭争衡，不夙奉正朔于汴、洛，而以俘虏之刑处之，则又不可。臣服者，必有所服也；归命者，必有所归也；有君而后有臣，犹有父而后有子也。唐亡以来，天下之无君久矣。朱温，贼也；李存勖、石敬瑭，沙陀之部夷也；刘知远、郭威，乘人之熸，乍踞其位，犹萤之耀于夜也。剖方州而称帝，仅得其十之二三。特以汴、洛之墟为唐故宫之址，乘虚袭处，而无识者遂题之以正统。如是而欲雄桀足恃者纳土称臣，以戴为共主，天其许之而人其顺之乎？故徐温、孟知祥、刘岩之与朱、李、石、刘相为等夷，而非贼非夷，较犹愈焉。则其后嗣之守土不臣，势穷而后纳款，固君子所矜，而弗容苛责者也。",
        "level": 2
    },
    {
        "书名": "宋论",
        "年号名": "太祖",
        "序号": "七",
        "章节名": "宋论·太祖七",
        "text": "若夫因乱窃立，穷蹙而俘，宜膺王者之诛；则抑必首乱以劫夺，而非有再造之志者耳。项羽虽负罪有十，而诛秦犹因义愤，故汉高封鲁公以厚葬之，而不掩其功。王莽之乱，人心思汉，诸刘鹊起，而隗嚣、公孙述、张步、董宪之流，俶扰天纪，以殃求莫之民。杨广凶淫，民虽靡止，而窦建德、萧铣，徐圆朗乘之以掠杀既困之民；刘武周、梁师都、薛仁杲倚戎狄以戕诸夏；王世充受隋宠命，狐媚而售其攘夺。凡此者，皆首祸于天下，无已乱之情而利于乱者也。故虽或降附，而稿街之悬，邱民咸快。其与蜀、粤、江南，不可同日而语矣。王者上溯天心，下轸民志，操不爽之权衡以行诛赏，差等之殊，不容紊也。",
        "level": 2
    },
    {
        "书名": "宋论",
        "年号名": "太祖",
        "序号": "七",
        "章节名": "宋论·太祖七",
        "text": "徐温佐杨行密以御毕师铎、秦宗权之毒，而江、淮安。江、淮之乱，非杨、徐始之也。刘岩坐拥百粤，闭关自擅，而不毒民以与吴、楚争强。孟知祥即不据蜀疆，石、刘惴惴以偷立，契丹外逼，诸镇内讧，救死不遑，固无能越剑阁以绥两川也。则此三方者，未尝得罪于天人，嗣子保其遗业，婴城以守，众溃而后降，苟非残忍惎害以为心，亦恶能以窦建德、萧铣之诛，违理而逞其淫刑乎！",
        "level": 2
    },
    {
        "书名": "宋论",
        "年号名": "太祖",
        "序号": "七",
        "章节名": "宋论·太祖七",
        "text": "天之所怒者，首乱者也；人之所怨者，强争者也。仁有不可施，义有不可袭，必如宋祖之优处降王，而后可曰忠厚。",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "口给以御人，不能折也。衡之以理，度之以势，即其御我者以相诘，而固无难折。夫口给者，岂其信为果然哉？怀不可言之隐，相诱以相劫，而有口给之才，以济其邪说，于是坐受其穷。唯明主周知得失祸福之原，秉无私以照情伪之始终，则不待诘而其辩穷矣。曹翰献取幽州之策，太祖谋之赵普。普曰：“翰取之，谁能守之？”太祖曰：“即使翰守之。”普曰：“翰死，谁守之？”而帝之辩遂穷。是其为言也，如春冰之脆，不待凿而自破，而胡为受普之御也！",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "取之与守，其难易较然矣。劳佚饥饱之势既殊，而攻者处可进可退之地，人无固志，守则生死之争也。能夺之于强夷之手，而畏其不保乎？因其城垒，用其人民，收其刍粮，则蚁附者不能争我于散地。况幽州者，负西山，带卢沟，沓嶂重崖以东迤于海，其视瀛、莫、河朔之旷野千里，可恣骑兵之驰突者奚若？得幽州，则河朔之守撤；不得幽州，则赵、魏之野，莫非边徼。能守赵、魏，而不能守幽州乎？忧曹翰死而无能守幽州者，则姑置之，徒不忧守赵、魏之无人，抑将尽取大河南北而授之契丹也与？翰死而不能更得翰，则幽州之取愈亟矣。所患者，幽州不易得耳。既已得之，而使翰经理守之之事，则虽不如翰者，倚其所缮之营堡，食其所储之米粟，用其所备之甲兵，自可百年而屹然以山立。繇汉以来，踞燕山以扼北边，岂人皆如翰，而短垣卒不可逾，又何忧翰之不再得哉？",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "虑之远者，亦知其所可知而已。吕后问汉高以社稷之臣，至于一再，则曰：“非汝所知。”非独吕后之不知，汉高亦不知也。所可知者，育材有素，抡选有方，委任之以诚，驾驭之以礼，则虽百年以后之干城，皆早卜其勋名之不爽。何事于曹翰膂力方刚之日，而忧其难继哉？逆料后之无良将，而靳复其故宇；抑将料子孙之无令人，而早举中夏投之戎敌，以免争战之劳与？",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "故普之说，口诚给也；以其矛，攻其盾，破之折之，不待踟蹰，而春冰立泮。然而以太祖之明，终屈于其邪说也，则抑有故矣。谓谁能守者，非谓才不足以守也；谓翰死无能如翰者，非谓世无如翰之才者也。普于翰有重疑矣。而太祖曰：“无可疑也。”普则曰：“舍翰而谁可弗疑也？”幽燕者，士马之渊薮也。天宝以来，范阳首乱，而平卢、魏博、成德相踵以叛。不惩其失，举以授之亢衡强夷之武人，使拊河朔以瞰中原，则赵氏之宗祏危矣！呜呼！此其不言之隐，局蹐喔嘶于闺闱，而甘于朒缩者也。不亦可为大哀者乎！",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "夫直北塞垣之地，阻兵而称乱者，诚有之矣。汉则卢绾、陈豨、彭宠、卢芳；唐则始于安禄山，终于刘仁恭父子。然方跃以起，旋仆以灭，亡汉唐者，岂在是哉？且其拥兵自保，而北边阑入之祸消，虽倔强不戢，犹为我吠犬以护门庭也。迨及朱温屠魏博，李存勖灭刘守光，而后契丹之突骑长驱于河、汴，而莫之能遏。御得其道，则虽有桀骜之夫而无难芟刈。即其不然，割据称雄者，犹且离且合，自守其疆域，以为吾藩棘。此之不审，小不忍而宁掷之敌人，以自贻凭陵之祸。四顾怀疑，密谋而安于弃割，弗能告人曰吾之忧在此也，则口给之言，入乎耳而警于心；普曰：“翰未可信也，继翰者愈可疑也。”则画河自守，鞭易及而马腹无忧耳。宋之君臣匿情自困，而贻六百年衣冠之祸，唯此而已矣。",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "乃若普者，则又不仅是。以幕客之雄，膺元勋之宠，睥睨将士，奄处其上，而固无以服其心也。陈桥之起，石守信等尸之，而普弗与；下江南，收西川，平两粤，曹彬、潘美等任之，而普弗与；则当时推诚戮力之功臣，皆睨普而愤其轧己，普固有不与并立之势，而日思亏替之以自安。所深结主知以使倚为社稷臣者，岂计安天下以安赵氏哉？唯折抑武臣，使不得立不世之功以分主眷而已。故其受吴、越之金，而太祖曰：“彼以为天下事尽繇书生也。”则太祖亦窥见其情，徒疑忌深而利其相制耳。",
        "level": 2
    },
    {
        "书名": "宋论",
        "年号名": "太祖",
        "序号": "八",
        "章节名": "宋论·太祖八",
        "text": "惟然，而太祖之任普也亦过矣。不仁者，不可与托国。则他日之惎害其子弟以固宠禄，亦何不可忍也！诚欲崇文治以消桀傲与！则若光武之进伏湛、卓茂，以敦朴纯雅之风，抑干戈之气，自足以靖方夏而化强悍。若湛、茂等者，皆忠厚之心，而无阴鸷钳伏之小知者也。故功臣退处，而世效其贞。当宋之初，岂无其人，而奚必此怀椠倚门、投身戎幕之策士乎？弗获已，而窦仪、吕余庆之犹在也，其愈于普也多矣。险诐之人，居腹心之地，一言而裂百代之纲维。呜呼！是可为天下万世痛哭无已者也。",
        "level": 2
    },
    {
        "书名": "宋论",
        "年号名": "太祖",
        "序号": "九",
        "章节名": "宋论·太祖九",
        "text": "曹翰之策取幽州，勿虑其不可守也，正惟欲取之而不克。何以明其然也？兵者，非可乍用而胜者也，非可于小康之世，众志惰归而能当大敌者也。宋承五代之余，人厌干戈，枭雄之气衰矣。江南、蜀、粤之君臣，弄文墨，恣嬉游，其甚者淫虐逞而人心解体，兵之所至，随风而靡，宋于是乘之以有功。彼未尝誓死以守，此未尝喋血以争，如项羽、公孙述、窦建德、薛举之几胜几负而始克者也。乃天下已收其八九，而将卒之情胥泮涣矣。以此而骤与强夷相竞，始易视之，中轻尝之，卒且以一衄而形神交馁。故太宗之大举北伐，惊溃披离而死伤过半。孰是曹翰之奋独力以前，而可保坚城之遽下邪？",
        "level": 2
    },
    {
        "书名": "宋论",
        "年号名": "太祖",
        "序号": "九",
        "章节名": "宋论·太祖九",
        "text": "虽然，抑岂无以处此哉？汉高帝尝困于白登矣，至武帝而幕南可无王庭；唐高祖尝称臣于突厥矣，至太宗而单骑可使却走。夫汉与唐，未尝不偃戈息马以靖天下也；未尝不制功臣使蹲伏而不敢窥天位也；特不如赵普者惴惴畏人之有功，而折抑解散之，以偷安富贵。则迟之又久，而后起者藉焉，何忧天下之无英杰以供驱使哉？勾践，一隅之君耳，生聚之，教训之，卒以沼吴。惟长颈鸟喙之难与共功，而范蠡去，文种诛，以终灭于楚。一得一失之几，决于君相之疑信，非繇天下之强弱，其当审矣。",
        "level": 2
    },
    {
        "书名": "宋论",
        "年号名": "太祖",
        "序号": "九",
        "章节名": "宋论·太祖九",
        "text": "以普忮害之小慧，而宋奉之为家法，上下师师，壹于猜忌。狄青、王德用且如芒刺之在背，惟恐不除焉。故秦桧相，而叩马之书生知岳侯之不足畏。则赵普相，而曹翰之策不足以成功，必也。翰之以取幽州自任也，翰固未之思也。",
        "level": 2
    },
    {
        "书名": "宋论",
        "年号名": "太祖",
        "序号": "十",
        "章节名": "宋论·太祖十",
        "text": "《记》曰：“礼从其朔。”朔者，事之始也；从之者，不敢以后起之嗜欲狎鬼神也。又曰：“礼，时为大。”时者，情之顺也；大之者，不忍于嗜欲之已开，而为鬼神禁之也。是故燔黍而有敦黍，捭豚而有燔肉，玄酒而有三酒，太羹而有和羹。不废其朔，质也，而将其敬，不从其情，则文也；不违其时，文也，而致其爱，不蕲乎美，则质也。兼敦而互成，仁人孝子之以事鬼神者乃尽之。",
        "level": 2
    },
    {
        "书名": "宋论",
        "年号名": "太祖",
        "序号": "十",
        "章节名": "宋论·太祖十",
        "text": "祭用笾、豆，周制也；夏殷以上，固有不可尽考者矣。不可考者，无自而仿为之，则以古之所可考者为朔。祭之用笾、豆、铏、俎、敦、彝，仿周制而备其器，所以从朔而将其敬，非谓必是而后为鬼神之所歆也。尊其祖而不敢亵，文治也，而质为之诎矣。太祖欲撤之，而用当时之器，过矣。过则自不能晏然于其心，而必为之怵惕，故未几而复用之。然而其始之欲用当时之器，以顺情而致养，亦未甚拂乎道也。歉然不惬，而用祖考之所常御；怵然中变，而存古人之所敬陈；皆心也。非资闻见以仿古，徇流俗以从时也。爱不忍忘，而敬不敢弛；质不忍靳，而文不敢替；故两存之。于其必两存者，可以察仁孝之动以天者矣。",
        "level": 2
    },
    {
        "书名": "宋论",
        "年号名": "太祖",
        "序号": "十",
        "章节名": "宋论·太祖十",
        "text": "虽然，其未研诸虑而精其义也。古者天子诸侯之事其先，岁有祫，时有享，月有荐。荐者，自天子达于庶人，而祭以等降。祭以文昭敬，位未尊而敬不得伸；荐以质尽爱，苟其亲者而爱皆可致。夫祭必有尸，有尸而有献斯有酢，有酢斯有酬，有酬斯有绎，周洽弥纶，极乎文而不欲其相渎。故尊罍设，玄酒陈，血膋燔，牲升首，太羹具，振古如斯。而笾、豆、铏、俎、敦、彝，皆法古以重用其文，而后尊之也至；尊之也至，而后敬无不伸。若夫荐，则有不必其然者矣。荐非不敬，而主乎爱；主乎爱，则顺乎其时，而以利得其情。古之荐者，所陈之器、所献之味无考焉。意者唯其时而不必于古与！其器，习用而安之；其味，数尝而甘之；仁人孝子弗忍绝也，则于荐设之焉可矣。且夫笾、豆、俎、铏，亦非隆古之器矣；和羹、燔炙，亦非隆古之食矣；古今相酌，而古不废今，于祭且然，而况荐乎？汉、唐以下，所谓祭者皆荐也，未有舍今以从古者也。唯不敢不以从朔之心，留十一于千百，则笾豆相仍，用志追崇之盛。而古器与今器杂陈，古味与今味互进，酌其不相拂者，各以其候而递用之，极致其敬爱，必有当也。而太祖未之讲耳，卒然而撤之，卒然而复之，义不精而典礼不定，过矣。然而其易之之情、复之之心，则固诚有于中憬然而不容抑者存也。有王者起，推此心以求合精于义，而质文交尽，存乎其人焉。非可以意之偶发而废兴之也。",
        "level": 2
    },
    {
        "书名": "宋论",
        "年号名": "太祖",
        "序号": "十一",
        "章节名": "宋论·太祖十一",
        "text": "省官以清吏治，增俸以责官廉，开宝之制，可谓善矣。虽然，有说。语云：“为官择人，不为人建官。”此核名实、求速效之说也，非所以奖人才、厚风俗、劝进天下于君子之道也。郡县之天下，其为州者数百，为县者千余。久者六载，速者三载，士人之任长吏者，视此而已。他则委琐之簿、尉，杂流兼进者也。以千余县岁进一人，十年而溢于万，将何以置此万人邪？且夫岁进一人之不足以尽天下之才也，必矣。古之建国也，其子、男之国，提封之壤，抵今县之一二乡耳。而一卿、三大夫、九上士、二十七中士、八十一下士，食禄于国，为君子而殊于野人者且如此。进而公、侯，又进而天子之廷，凡其受田禄而世登流品者，不可以纪。故其《诗》云：“济济多士，文王以宁。”以文王之德，且非是而无以宁也。育人才以体天成物，而天下以靖。故《易》曰：“上天下泽，履，君子以辨上下、定民志。”民志于民而安于利，士志于士而安于义，勿抑其长，勿污其秀，乃以长养善气，礼乐兴，风俗美，三代之所以敦厚弘雅，迎天地之清淑者；岂在循名责实、苟求速效之间哉？",
        "level": 2
    },
    {
        "书名": "宋论",
        "年号名": "太祖",
        "序号": "十一",
        "章节名": "宋论·太祖十一",
        "text": "士之有志，犹农之有力也。农以力为贤，力即不勤，而非无其力；士以志为尚，志即不果，而非无其志。士之知有善，犹工贾之知有利也。工贾或感于善，而既已知利，必挟希望之情；士或惑于利，而既已知善，必忌不肖之名。为人上者，因天之材，循人之性，利导之者顺，屈抑之者逆。学而得禄者，分之宜也；菀而必伸者，人之同情也。今使为士者限于登进之途，虽受一命，抑使迁延坷坎，白首而无除授之实，则士且为困穷之渊薮。则志之未果者，求为农而力不任，且疾趋工贾，以不恤旧德之沦亡。其黠者，弄唇舌，舞文墨，炫淫巧，导讼讦，以摇荡天下，而为生民之大蠹。然后从而禁之，乱且自此而兴矣。是故先王建国，星罗棋布，而观之于射，进之于饮，一乡一遂，皆有宾兴之典，试于司马而授之以事，岂其人之果贤于后世哉？所以诱掖而玉之成者，其道得也。",
        "level": 2
    },
    {
        "书名": "宋论",
        "年号名": "太祖",
        "序号": "十一",
        "章节名": "宋论·太祖十一",
        "text": "夫论者但以吏多而扰民为忧耳。吏之能扰民者，赋税也，狱讼也，工役也。虽衰世之政，三者之外无事焉。抑考周官六典，任此以督民者，十不二三；而兴学校、典礼乐、治宾旅、莅祀事、候灾祥、庀器服者，事各一司，司各数吏，咸以上赞邦治、下修邦事，劝相之以驯雅之业，而使向于文明。固不能以其喜怒滥施于卑贱，贪叨猎取于贫民弱族也。则吏虽繁，而治固不棼；又何十羊九牧，横加鞭挞之足忧哉？任之以其道也，兴之以其贤也，驭之以其礼也，黜之陟之以其行也。而赋税、狱讼、工役之属，无冗员，无兼任，择其人而任之以专。则吏治之清，岂犹有虑；而必芟之夷之，若芒刺在体之必不能容邪？乃若无道之世，吝于俸而裁官以擅利，举天下之大，不能养千百有司。而金蚀于府，帛腐于笥，粟朽于窌，以多藏而厚亡。天所不佑，人所必仇，岂徒不足以君天下哉？君子所弗屑论已。",
        "level": 2
    },
    {
        "书名": "宋论",
        "年号名": "太祖",
        "序号": "十二",
        "章节名": "宋论·太祖十二",
        "text": "军兴，刍粮、糗糒、器仗、舟车、马牛、扉屦、帟幕、械具，日敝日增，重以椎牛酾酒赏功酬谋之费，不可殚极，未有储畜未充而能兴事以图功者也。于是而先储其盈以待事，谋国者所务详也。虽然，岁积月累，希一旦而用，则徒以受财之累，而事卒不成。太祖立封椿库，积用度之余，曰：“将以图取燕、云。”志终不遂，而数传之后，反授中国于北敌，则事卒不成之验也。积财既广，既启真宗骄侈之心以奉鬼神；抑使神宗君臣效之，以箕敛天下，而召怨以致败亡；则财之累也。",
        "level": 2
    },
    {
        "书名": "宋论",
        "年号名": "太祖",
        "序号": "十二",
        "章节名": "宋论·太祖十二",
        "text": "财可以养士，而士非待余财以养也。谢玄用北府兵以收淮北，刘宋资之以兴；郭子仪用朔方兵以挫禄山，肃宗资之以振。岂有素积以贸死士哉？非但拔起之英，徒手号召，百战而得天下也。盖兵者，用其一旦之气也，用其相习而不骇为非常之情也，用其进而利、坐而不足以享之势也。恃财积而求士以养之，在上者，奋怒之情已奄久而不相为继；在下者，农安于亩，工安于肆，商安于旅；强智之士，亦既清心趋于儒素之为；在伍者，既久以虚名食薄糈，而苦于役；应募者，又皆市井慵惰之夫，无所归而寄命以糊口。国家畜积丰盈，人思猎得，片言之合，一技之长，饰智勇以前，而坐邀温饱，目睨朝廷，如委弃之余食，唯所舐龁，而谁忧其匮？一日之功未奏，则一日之坐食有名，稍不给而溃败相寻以起，夫安所得士而养之哉？锱铢敛之，日崩月坼以尽之，以是图功，贻败而已矣。",
        "level": 2
    },
    {
        "书名": "宋论",
        "年号名": "太祖",
        "序号": "十二",
        "章节名": "宋论·太祖十二",
        "text": "且夫深智沉勇决于有为者，非可望于中材以下之子孙也。吾之积之，将以有为也，而后之人不能知吾之所为，而但守吾之所积，以为祖德。其席丰而奢汰者勿论矣；驯谨之主，以守藏为成宪，尘封苔蔽，数无可稽，犹责填入者无已。奸人乘之，窃归私室，而不见其虚。变乱猝生，犹将死护其藏，曾不敢损其有余以救祸。迨其亡，徒赠寇仇，未有能藉一钱之用，以收人心而拯危败者。财之累，于斯酷矣！岂非教积者之作法于凉哉？",
        "level": 2
    },
    {
        "书名": "宋论",
        "年号名": "太祖",
        "序号": "十二",
        "章节名": "宋论·太祖十二",
        "text": "天下之财，自足以应天下之用，缓不见其有余，迫不见其不足。此有故存焉：财盈，则人之望之也赊；财诎，则人之谅之也定。见有余者，常畏其尽；见不足者，自别为图。利在我，则我有所恋，而敌有所贪；利不在我，则求利于敌，而敌无所觊。向令宋祖乘立国之初，兵狃于战而幸于获，能捐疑忌，委腹心于虎臣，以致死于契丹，燕、云可图也。不此之务，而窃窃然积金帛于帑，散战士于郊，曰：“吾以待财之充盈，而后求猛士，以收百年已冷之疆土。”不亦迷乎！翁妪之智，畜金帛以与子，而使讼于邻，为达者笑。奈何创业垂统思大有为者，而是之学也！",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "宋初定《开宝通礼》，书佚不传。大抵自唐《开元礼》而上至于《周礼》，皆有所损益矣。妇服舅姑斩衰三年，则乾德三年从大理寺尹拙等奏也。本生父母得受封赠，则淳化四年允李昉之请，赠其所生父超太子太师、母谢氏太夫人始；而真宗天禧元年，遂令所后父母亡、得封本生父母，遂为定制也。斯二者，皆变古制，而得失可考焉。",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "礼有不可变者，有可变者。不可变者，先王亦既斟酌情理，知后之无异于今，而创为万世法；变之者非大伦之正也。可变者，在先王之世，尊尊亲亲，各异其道，一王创制，义通于一，必如是而后可行；时已变，则道随而易，守而不变，则于情理未之协也。",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "人之大伦五，唯君臣、父子、夫妇极恩义之至而服斩，兄弟则止于期矣，朋友则心丧而止矣，其他皆君臣、父子、夫妇之推也。舅姑虽尊，繇夫妇而推，非伦之正也。妇人不贰斩，既嫁从夫者，阴阳合而地在天中，均之于一体，而其哀创也深。夫死从子，其义虽同，而庶子不为其长子斩，庶子之妻亦如之，则非适长之不斩，不视从夫而重，虽夫殁无异，一姓之中，无二斩也。是则伉夫于父，而妻道尽矣。推而之于舅姑，不容不降也。异姓合，而有宾主之道焉。故妇初执笲以见舅姑，拜而舅姑答之。生答其拜，殁而服期，君子不以尊临人而废礼，所以昭人伦之辨也。",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "今之夫妇，犹古之夫妇也。则自唐以上，至于成周，道立于不易，情止于自靖，而奚容变焉？若尹拙之言曰：“夫居苫块，妇被罗绮，夫妇齐体，哀乐宜同。”其言陋矣。哀乐者，发乎情，依乎性者也。人各自致，而奚以同于夫哉？妇之于夫，其视子之于父也奚若？父斩子期，亦云哀乐异致非父子之道乎？子之居丧也，非见母不入于内，则妇之得见于夫者无几。虽不衰麻，自有质素，祭不行，而无馈笾亚献盛饰之服，苟为礼法之家，亦何至被罗绮以与衰麻相间乎？妇有父母之丧，夫不举乐于其侧，缘情居约，哀者哀，而哀已节者固不以乐乱之，亦无俟强与固哀，而为不及情之贰斩矣。自宋失之，而相沿迄今，以渎典礼，此不可变者，变而失其正也。",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "若夫为人后者，以所后之父母为父母，而不得厚其私亲，周礼也；非周之尽一天下万世于不可变者也。夫周则有厚道矣。天子诸侯则有世守，卿大夫则有世禄，仰承天职、上事宗庙者，相承也。抑有百世之宗，五世之宗，以合族而勖家政。故嗣国嗣位之适子与其宗子而未有子，则必豫择其昭穆之等亲且贤者以建为嗣。大位奸窥，危病邪伺，不豫则争乱繇此而作。汉之桓、灵，唐之武、宣，听废置于妇寺之手，其炯鉴已。立后以承统，而道壹于所尊，不得以亲间之，示所重也。后世自天子而外，贵贱无恒，奋身自致，庙祧不立，宗子不尊。所谓为人后者，以私爱置，以利赖干，未尝见贵游之子出后于寒门，素封之支承嗣于窭室。又况鄫灭于莒、贾篡于韩之渎伦败化者，相仍以乱。则“谓他人父”，“谓他人母”，割其天性之恩，以希非望之获，何有于尊亲？而执古以律今，使推恩靳于罔极，不亦悖乎？",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "若李昉者，吾不知其何以出后于人，而致青云、依白日，极人世之通显。或怀呴呴之惠，忘覆载之恩，曾不念位晋三公之身为谁氏之身也，其忍也乎哉！非以世禄而受荣名，非以宗祧故而为养子，前之失也，补过未晚也。且夫古非尽人而有为之后者也，故礼有无后之祭焉。苟非宗子与有世禄，庙祀不因己而存亡，从子可资以继祖，则子之有无，天也；人不可以其伪于天而强为骈拇枝指者也。僭立后者非法，觊觎以忘亲为人后者非人，古所不敢不忍者也，奚容假古礼以薄于所生也哉？今之后，非古之后也。李昉之请，天禧之制，变之正也。",
        "level": 2
    },
    {
        "书名": "宋论",
        "年号名": "太祖",
        "序号": "十三",
        "章节名": "宋论·太祖十三",
        "text": "是故因亦一道也，革亦一道也。其通也，时也；万古不易者，时之贞也。其塞也，时也；古今殊异者，时之顺也。考三王，俟百世，精义以中权，存乎道而已矣。",
        "level": 2
    },
    {
        "书名": "宋论",
        "年号名": "太祖",
        "序号": "十四",
        "章节名": "宋论·太祖十四",
        "text": "将欲公天下而不私其子乎？则亦惟己之无私，而他非所谋也。将欲立长君、托贤者、以保其国祚乎？则亦惟己之知所授，而固不能为后之更授何人者谋也。故尧以天下授舜，不谋舜之授禹也；舜以天下授禹，不谋禹之授启也。授禹，而与贤之德不衰；授启，而与子之法永定。舜、禹自因其时、行其志，而上协帝心，下顺民志，尧、舜岂能豫必之哉？",
        "level": 2
    },
    {
        "书名": "宋论",
        "年号名": "太祖",
        "序号": "十四",
        "章节名": "宋论·太祖十四",
        "text": "吴寿梦为四世之谋，而僚死于光；宋穆公为三世之谋，而与夷死于冯。杂公私以行其意欲，及乱之生，慝作于骨肉而不可止。宋太祖惩柴氏之托神器于冲人而传之太宗，可也。乃欲使再传廷美，三传德昭，卒使相戕，而大伦灭裂，岂不愚乎！我以授之太宗，我所知也。太宗之授廷美，廷美之授德昭，非我所能知也。臣民之不输心于太宗之子，而奉廷美、德昭，非我所能知也。尧、舜不能必之于舜、禹，而己欲恃赵普之一人，以必之于再传之后乎？",
        "level": 2
    },
    {
        "书名": "宋论",
        "年号名": "太祖",
        "序号": "十四",
        "章节名": "宋论·太祖十四",
        "text": "变不可知者，天之数也；各有所怀而不可以强者，人之情也。以人而取必于天，以一人而取必于无定之臣民，则天人无权，而惟己之意欲；圣人之不为此也，所以奉天而顺人也。且使太宗而能舍其子以传之弟与从子也，不待吾之郑重也。如其不能，则骨已朽，言已寒，与闻顾命之赵普且笑我为误，而况拜爵衔恩于太宗之廷者乎？以己意期人，虽公而私；观之不达，虽智而愚；乃以不保其子弟，不亦悲乎！",
        "level": 2
    },
    {
        "书名": "宋论",
        "年号名": "太祖",
        "序号": "十五",
        "章节名": "宋论·太祖十五",
        "text": "三代以下称治者三：文、景之治，再传而止；贞观之治，及子而乱；宋自建隆息五季之凶危，登民于衽席，迨熙宁而后，法以，民以不康。繇此言之，宋其裕矣。夫非其子孙之克绍、多士之赞襄也。即其子孙之令，抑家法为之檠括；即其多士之忠，抑其政教为之薰陶也。呜呼！自汉光武以外，爰求令德，非宋太祖其谁为迥出者乎？",
        "level": 2
    },
    {
        "书名": "宋论",
        "年号名": "太祖",
        "序号": "十五",
        "章节名": "宋论·太祖十五",
        "text": "民之恃上以休养者，慈也、俭也、简也；三者于道贵矣，而刻意以为之者，其美不终。非其道力之不坚，而不足以终也；其操心之始无根，而聊资以用，怀来之不淑，不能久掩也。文、景之修此三者无余力矣。乃其慈也，畜刑杀于心而姑忍之；其俭也，志存厚实而勤用之；其简也，以相天下之动而徐制其后也。老氏之术，所持天下之柄者在此，而天人不受其欺。故王道至汉而阙，学术之不贞者为之也。唐太宗之慈与俭，非有异心也，而无固志。故不为已甚之行以售其中怀之秘，与道近矣；然而事因迹袭，言异衷藏，蒙恩者幸承其惠，偏枯者仍罹其伤。若于简，则非其所前闻矣。繁为口说，而辨给夺人；多其设施，而吏民滋扰。夫惟挟恢张喜事之情，则慈穷而忿起，俭困而骄生，恶能凝静以与人休息乎？是三君者，有老氏处之术以亘于中，既机深而事必诡；有霸者假仁之美以著于外，抑德薄而道必穷。及身不偾，犹其才足以待之，不能复望之后嗣，固其宜矣。",
        "level": 2
    },
    {
        "书名": "宋论",
        "年号名": "太祖",
        "序号": "十五",
        "章节名": "宋论·太祖十五",
        "text": "宋祖则二者之患亡矣，起行间，陟大位，儒术尚浅，异学不乱其心。怵于天命之不恒，感于民劳之已极，其所为厚柴氏、礼降王、行赈贷、禁淫刑、增俸禄、尚儒素者，一监于毒民侮士之习，行其心之所不安，渐损渐除，而苏其喘息。抑未尝汲汲然求利以兴、求病以去，贸愚氓之愉快于一朝，以不恤其久远。无机也，无袭也，视力之可行者，从容利导，而不尸自尧自舜之名，以矜其美，而刻责于人。故察其言，无唐太宗之喋喋于仁义也；考其事，无文、景之忍人之所不能忍，容人之所不能容也；而天下丝纷之情，优游而就绪；瓦解之势，渐次以即安。无他，其有善也，皆因心者也。惟心之绪，引之而愈长；惟心之忱，出之而不妄；是以垂及百年，而余芳未歇。无他，心之所居者本无纷歧，而行之自简也。简以行慈，则慈不为沽恩之惠；简以行俭，则俭不为贪吝之谋。无所师，故小疵不损其大醇；无所仿，故达情而不求详于文具。子曰：“善人为邦百年，可以胜残去杀。”或以文、景当之者，非也；老氏之支流，非君子之所愿见也。太祖其庶几矣！",
        "level": 2
    },
    {
        "书名": "宋论",
        "年号名": "太祖",
        "序号": "十五",
        "章节名": "宋论·太祖十五",
        "text": "虽然，尤有其立本者存焉。忍者薄于所厚，则慈亦非慈；侈者必夺于人，则俭亦非俭。文帝之忮淮南，景帝之削吴、楚，太宗之手刃兄弟也；本已削，而枝叶之荣皆浮荣矣。宋祖受太后之命，知其弟不容其子，而赵普密谮之言，且不忍著闻，而亟灭其迹。是不以天位之去留、子孙之祸福，斫其恻怛之心；而不为之制，廓然委之于天人，以顺母而爱弟，蹈仁者之愚而固不悔。汉、唐之主所安忍怀惭而不能自戢者，太祖以一心涵之，而坦遂以无忧。惟其然也，不忍之心所以句萌甲坼，而枝叶向荣矣。不忍于人之死，则慈；不忍于物之殄，则俭；不忍于吏民之劳，则简。斯其慈俭以简也，皆惟心之所不容已。虽粗而不精，略而不详，要与操术而诡于道、务名而远于诚者，所繇来远矣。仁民者，亲之推也；爱物者，民之推也。君子善推以广其德，善人不待推而自生于心。一人之泽，施及百年，弗待后嗣之相踵以为百年也。故曰：光武以后，太祖其迥出矣。",
        "level": 2
    },
    {
        "书名": "宋论",
        "年号名": "太祖",
        "序号": "十五",
        "章节名": "宋论·太祖十五",
        "text": "《宋论》卷一终",
        "level": 2
    },
    {
        "书名": "宋论",
        "年号名": "太宗",
        "序号": "一",
        "章节名": "宋论·太宗一",
        "text": "钱氏之归宋，与窦融之归汉，仿佛略同。宋之待之也，视光武之待融，固相若也，而宋加厚矣。融之初起，与光武比肩事主，从更始以谋复汉室，非有乘时侥幸之心也。更始既败，独保西陲，而见推为盟主，亦聊以固圉而待汉之再兴。其既得通光武也，绝隗嚣而助攻嚣之师，嚣亡，陇土归汉，融无私焉。则奉版图以入朝，因而礼之，宠以上公，锡以茅土，适足以相酬，而未有溢也。而钱氏异矣。乘唐乱以起于草泽，心固董昌之心也；要唐命以擅有东土，情亦杨行密之情也。徒以西有强吴与争而恐不敌，故假拜表以弹压众心，何尝有共主在其意中哉！唐亡而朱温篡，则又北面事贼，假温之力以掣吴之右臂：自王自霸，鲸食山海，而富无与匹。及宋之兴，虽曰奉朔，亦聊以事朱、李、石、刘者事宋，观望其兴衰而无固志。宋之攻江南也，名为助宋，而投间抵巇，坐收常州为己有。僭伪向尽，乃始执玉以入庭；恋国主之尊，犹不自释也。太宗踵立，中原大定，始卷土以来归。宋之得之，岂钱氏之能授宋也哉？若然，则宋之加厚于钱氏也，不已过乎！",
        "level": 2
    },
    {
        "书名": "宋论",
        "年号名": "太宗",
        "序号": "一",
        "章节名": "宋论·太宗一",
        "text": "夫置人之情伪，以审己之得失，则予夺正；洁己之愉怫，以谅人之从违，则恩怨平。斯二者，君子之道也，而宋其庶矣。钱氏虽僻处一隅，非宋敌也；而以视江南、粤、蜀，亦足以颉颃，而未见其诎。主无荒淫之愆，下无离叛之慝，画疆自守，傲岸有余；使不量力而闭关以谢宋，则必勤师远出，争战经时而后下之。使然，则白骨横野，流离载道，吴、越之死者积，而中国亦已疲矣。且夫钱俶者，非崛起卒伍，自我得而自我失者也。仰事其先，则宗庙之血食久矣；俯临其下，受禄而立庭众矣。一旦削南面之尊，就班联之次，委故宫于茂草，撤祖庙之榱桷，夫岂不有痛心于此者？则迟回依恋，不忍遽束手而降附，人各有情，谁能即决于俄顷。不得已而始率宗族子孙以思媚于一王，因以保先王慭留之赤子，俾安于陇亩，而无暴骨之伤；则不忍苛责以显比之不夙也，道宜然也。而宋能折节以勤恩礼，力修长者之行，固非骄倨自大者所能知，久矣。有可责而弗责也，可弗厚而必厚矣。故曰君子之道，而宋其庶矣。休养两浙之全力，以为高宗立国之基，夫诚有以贻之也。",
        "level": 2
    },
    {
        "书名": "宋论",
        "年号名": "太宗",
        "序号": "二",
        "章节名": "宋论·太宗二",
        "text": "不仁之人，不可以托国。悟而弗终托之，则祸以讫；不悟而深信，虽悟而终托之，乱必自此而兴。明察有余，而弗悟者不鲜，固有甚难知者在也。有人于此，与之谋而当，与之决而断，与之言而能不泄，察之于危疑之际而能不移；若此者，予之以仁而不得，斥之以不仁而亦不得，故难知也。虽然，自有不难知者在矣。处人父子、兄弟、夫妇之间，而投巇承旨以劝之相忮相戕者，则虽甚利于我而情不可测。盖未有仁未绝于心，而忍教人以忮害其天伦者也。持此以为券，而仁不仁之判，若水与火之不相容，故弗难知也。",
        "level": 2
    },
    {
        "书名": "宋论",
        "年号名": "太宗",
        "序号": "二",
        "章节名": "宋论·太宗二",
        "text": "张子房、李长源之智也，求之于忠谨而几失之。而于汉高帝、唐肃宗、德宗父子猜嫌之下，若痛楚之在肺肝，曲为引譬，深为护持，以全其天性之恩。则求之于忠谨而不得者，求之于仁而仁亦至矣。乃汉、唐之主弗托以国也，使怀忧疑以去。若夫举宗祊民社委之以身后长久之图，则往往任之不仁者而不疑；于是而杨素、徐世、赵普之奸售焉。此三人者，谋焉而当，决焉而断，与之言而不泄，处危疑而不移者也。而其残忍以陷我于戕贼，则独任之而不恤。呜呼！天下岂有劝人杀其妻子兄弟而可托以社稷者乎？",
        "level": 2
    },
    {
        "书名": "宋论",
        "年号名": "太宗",
        "序号": "二",
        "章节名": "宋论·太宗二",
        "text": "杨玄感之反，非玄感之狂也，素之志也。素不死，杨广在其目中，而隋之鹿素得之矣。徐敬业之起兵，非义师也，世之杀王后立武氏，欲以武氏乱唐而夺其蹊田之牛也。敬业之力不足以胜武氏耳。世不死，纵武氏而后操之，中宗之愚，且为司马德宗，而唐移于徐氏矣。夫赵普，亦犹是也。所与太祖誓而藏之金匮者，曰立长君、防僭夺也。廷美、德昭死矣，太宗一旦不保而普存，藐尔之孤，生死于普之股掌。然则所云防僭夺者，特以太祖死，德昭虽弱，而太宗以英姿居叔父之尊，己慝必不可伸；姑授太宗以俟其身后之冲人，而操纵唯己。故曰：普之情，一素于杨广、世于武氏之情。非苛摘之也。",
        "level": 2
    },
    {
        "书名": "宋论",
        "年号名": "太宗",
        "序号": "二",
        "章节名": "宋论·太宗二",
        "text": "试取普之终始而衡之，其于子房、长源也奚若？而于素、世，其异者又几何也？导人以戕杀其天伦者为何等事，而敢于人主之前，无惮于心，无疑于口；非至不仁者，谁敢为之而谁忍为之乎？太宗觉之矣。酬赏虽隆，而终寄腹心于崛起之李昉、吕端，罢普以使死于牖下，故宗社以安。太祖未悟也，发吴、越之瓮金，受雷德骧之面诉，亦既备察其奸；犹且曰：此忠我者，仁足以托。恶知其睨德昭而推刃之心早伏于谮毁太宗不听之日邪？虽然，无难知也。凡普之进谋于太祖者，皆以钳网太祖之故旧元勋而敛权于己也。不仁之不可掩，已久矣。",
        "level": 2
    },
    {
        "书名": "宋论",
        "年号名": "太宗",
        "序号": "三",
        "章节名": "宋论·太宗三",
        "text": "观于赵普、卢多逊进退之际，可以知普之终始矣。普在河阳上表自诉曰：“外人谓臣轻议皇弟，臣实预闻皇太后顾命，岂有间然？”太祖得表，手封而藏之宫中。夫所谓轻议者，议于太祖之前也。议与不议，太祖自知，普何庸表诉？苟无影迹，太祖抑可宣诸中外，奚必密缄以俟他日？然则欲盖弥章之心见矣。传弟者，非太祖之本志，受太后之命而不敢违耳。迨及暮年，太宗威望隆而羽翼成，太祖且患其逼，而知德昭之不保。普探志以献谋，其事甚秘，卢多逊窥见以擿发之。太祖不忍于弟，以遵母志，弗获已而出普于河阳，交相覆蔽，以消他日之衅隙。则普当太祖时以毁秦王者毁太宗，其术一也。",
        "level": 2
    },
    {
        "书名": "宋论",
        "年号名": "太宗",
        "序号": "三",
        "章节名": "宋论·太宗三",
        "text": "太宗受其面欺，信藏表之言以为戴己。曾不念立廷美者，亦太后之顾命也，普岂独不预闻？而导太宗以置之死，又何心邪？普之言曰：“太祖已经一误。”普之情见矣。普于太祖非浅也，知其误而何弗劝之改图？则当日陈不误之谋于太祖而不见听，小人虽谲，不期而自发其隐，恶能掩哉？太宗亦渐知之矣，崇以虚荣，而不委之以机要；故宋琪以两全为普幸，普亦殆矣！特其胁顾命以临太宗，而又曲成其贼害，则心知多逊前此之谮，非普所本无，而弗能施以锧也。",
        "level": 2
    },
    {
        "书名": "宋论",
        "年号名": "太宗",
        "序号": "三",
        "章节名": "宋论·太宗三",
        "text": "杜后之命非正也；卢多逊守太后之命，始之欲全太宗于太祖之世，继之欲全秦王于太宗之世，则非不正也。太后之命虽不正，而疑妒一生，戈矛必起；天伦为重，大位为轻，爱子之私，不敌奉母之志；多逊之视普，其立心远矣。",
        "level": 2
    },
    {
        "书名": "宋论",
        "年号名": "太宗",
        "序号": "三",
        "章节名": "宋论·太宗三",
        "text": "夫普则诚所谓鄙夫者耳。子曰：“苟患失之，无所不至。”患失而无不可为者，诚之所及，志之所执，习之所安，性之所成，以是为利用安身之至要，而天下之道无出于此。切切然患之，若疾疢之加于身而不能自已。是故苟其所结之友，即以患失为待友之信，则友昵之。苟其所奉之君，即以患失为事君之忠，而君宠之。为友患失，而阿附朋党，倾危善类，以为友固其荣利。为君患失，而密谋行险，戕害天伦，以为君遂其邪心。夫推其所患以与君友同患，君与友固且怀之以没世；恶知迷以导迷，既陷于大恶而不能自拔；且患之之情既切，则进而患得者无涯；杨素、徐世之阴谋，不讫于子孙之援戈以起而不已，皆鄙夫之所必至者乎！",
        "level": 2
    },
    {
        "书名": "宋论",
        "年号名": "太宗",
        "序号": "三",
        "章节名": "宋论·太宗三",
        "text": "唐亡以后，鄙夫以成奸之习气，熏灼天下而不可浣。普以幕客之雄，沉溺尤至，而机械愈深，虽见疑于英察之主，而终受王封，与冯道等。向非太祖亟进儒臣以荡涤其痼疾，宋且与五季同其速亡。周世宗之英断，岂出太宗下哉？然一传而遽斩者，鄙夫充位为之也。故曰：“鄙夫可与事君也与哉！”不可与友以事君，则君不可使之事己，所固然矣。",
        "level": 2
    },
    {
        "书名": "宋论",
        "年号名": "太宗",
        "序号": "四",
        "章节名": "宋论·太宗四",
        "text": "不教之兵，可使战乎？曰：“不可。”日教其兵，可使战乎？曰：“固不可也。”世所谓教战者：张其旗帜，奏其钲鼓，喧其呼噪，进之、止之，回之、旋之，击之、刺之，避之、就之；而无一生一死、相薄相逼之情形，警其耳目，震其心神。则教之者，戏之也。日教之者，日戏之也。教之精者，精于戏者也。勍敌在前，目荧魄荡，而尽忘之矣。即不忘之，而抑无所用之。是故日教其兵者，不可使战也。",
        "level": 2
    },
    {
        "书名": "宋论",
        "年号名": "太宗",
        "序号": "四",
        "章节名": "宋论·太宗四",
        "text": "虽然，抑岂可使不教之兵以战哉？夫教战之道无他，以战教之而已矣。古之教战也，教之于四时之田。禽，如其敌也；获禽，如其杀敌也；驱逆，如其挑战也；获而献禽，如其计功以受赏也。趋利而唯恐失，洞中贯脑而唯恐毙之不速，众争追逐而唯恐其后于人，操必杀之心而如不两立。以此而教，行乎战之事矣。然而古之用兵者，邻国友邦之争，怒尽而止，非夷狄盗贼之致死于我而不可与之俱生，以禽视敌，而足以战矣。夫人与人同类，则不容视其死如戮禽而不动其心。敌与我争命，则不如人可杀禽，而禽不能制人之死命。以此为教，施之后世，犹之乎其有戏之心；但习其驰射进止之节，而不能鼓临事之勇，于战固未有当也。况舍此而言教战，黩武也；黩之以戏而已矣。",
        "level": 2
    },
    {
        "书名": "宋论",
        "年号名": "太宗",
        "序号": "四",
        "章节名": "宋论·太宗四",
        "text": "夫营垒有制，部队有法，开合有势，伏见有机，为将者务知之，而气不属焉，则娴习以熟，而生死成败之介乎前，且心目交荧而尽失其素。况乎三军之士，鼓之左而左，鼓之右而右，唯将是听，而恶用知兵法之宜然哉！所恃以可生可死而不可败者，气而已矣。气者，非可教而使振者也。是故教战者，唯数试之战，而后气以不骇而昌。日习之，日教之，狎而玩之，则其败愈速。是故不得百战之士而用之，则莫若用其新。昔者汉之击匈奴也，其去高帝之时未及百年，凡与高帝百战以定天下者虽已略尽，而子孙以功世彻侯，皆以兵为世业，习非不夙，而酎金之令，削夺无余。武帝所遣度绝幕、斩名王、横驰塞北者，卫青、霍去病、李广、程不识、苏建、公孙敖之流，皆拔起寒微，目未睹孙、吴之书，耳未闻金鼓之节，乃以用其方新之气，而威行乎朔漠。其材官健儿以及数十万之众，天子未闻亲临大阅，将吏未暇日教止齐，令颁于临戎之日，驰突于危险之地，即此以教之而已足于用。故教战者，舍以战教，而教不如其无教，教者，戏而已矣。",
        "level": 2
    },
    {
        "书名": "宋论",
        "年号名": "太宗",
        "序号": "四",
        "章节名": "宋论·太宗四",
        "text": "虽然，抑有说焉。有数战而不可使战者，屡试之弱敌，幸而克捷，遂欲用之于勍敌也；则宋之用曹彬、潘美以争幽州是已。此数将者，皆为宋削平割据以统一天下者也，然而其效可睹矣。刘之虐也，孟昶之荒也，李煜之靡也，狃于乍安，而尽弛其备，兵一临之，而如春冰之顿释；河东差可自固，而太祖顿于坚城之下，太宗复亲御六军，躬冒矢石，而仅克之；则诸将之能，概可知已。幸人之弱，成其平国之功，整行长驱，卧鼓偃旗，而敌已溃；未尝有飞矢流于目睫，白刃接于肘腋，凶危不测之忧也。方且以仁厚清廉、雍容退让、释天子之猜疑，消相臣之倾妒，迨雍熙之世而益老矣。畏以勋名见忌，而思保富贵于暮年之情益笃矣。乃使贸首于积强之契丹，岐沟之死伤过半；岂旌麾不耀云日，部伍不缀星辰，以致敌之薄人于无法哉？怙其胜小敌者以敌大敌，突骑一冲，为生平所未见，而所习者不与之相应，不熸何待焉。张齐贤曰：“择卒不如择将。”诸将之不足以一战也，夫人而知之矣。",
        "level": 2
    },
    {
        "书名": "宋论",
        "年号名": "太宗",
        "序号": "四",
        "章节名": "宋论·太宗四",
        "text": "夫宋岂无果毅跅之材，大可分阃而小堪奋击者乎？疑忌深而士不敢以才自见，恂恂秩秩，苟免弹射之风气已成，舍此一二宿将而固无人矣。岐沟一蹶，终宋不振，吾未知其教之与否，藉其教之，亦士戏于伍，将戏于幕，主戏于国，相率以嬉而已。呜呼！斯其所以为弱宋也欤！",
        "level": 2
    },
    {
        "书名": "宋论",
        "年号名": "太宗",
        "序号": "五",
        "章节名": "宋论·太宗五",
        "text": "数变之言，志士耻言之，英主恶闻之。其尚口而无所择也，已贱者也；且诡随而无定操也，不令者也；其反激以相颠倒也，怀奸者也。张齐贤不失为伉直之臣，太宗非听荧之主，宜其免焉。乃当瓦桥战后，议者欲速取幽、燕，齐贤力陈其不可。越六年，齐贤与王显同任枢密，而曹彬、潘美等大举北伐，取岐沟之牧。帝谓齐贤曰：“卿等视朕今后作如此事否？”而齐贤愧咎不遑，则岐沟之役，齐贤实赞成之，何前后之相盭戾邪？齐贤不以反覆为耻，太宗不以反覆加诛，夫岂其愦愦之至斯哉？乃取齐贤前日之言而覆理之，则齐贤之志，未尝须臾忘幽、燕者也。",
        "level": 2
    },
    {
        "书名": "宋论",
        "年号名": "太宗",
        "序号": "五",
        "章节名": "宋论·太宗五",
        "text": "其云“择卒不如择将，任力不如任人”。择将而任之，岂徒以守内地而为偷安之计邪？而太宗卒不能庸。其于将也无所择；醇谨自持之曹彬已耳，朒缩不前之潘美已耳，因仍而委之，无所择也。其于人也不欲任；曹彬之谦谨而不居功，以避权也；潘美之陷杨业而不肯救，以避功也。将避权而与士卒不亲；将避功而败可无咎，胜乃自危；贸士卒之死以自全，而无有不败者矣。虽有都部署之名，而知上之任之也无固志，弗获已而姑试焉，齐贤亦知其不可而姑听焉。于是而齐贤久蕴之情，不容不降志以相从矣。",
        "level": 2
    },
    {
        "书名": "宋论",
        "年号名": "太宗",
        "序号": "五",
        "章节名": "宋论·太宗五",
        "text": "夫齐贤既知其不可，而不以去就争之，何也？呜呼！舍此，而宋之事无可为矣。契丹之得十六州也，得其地，得其人矣。得其地，则缮城郭，列堡戍，修岩险，知宋有欲争之情，益儆而日趋于巩固。得其人，则愈久而其心愈不回也。当石晋割地之初，朔北之士民，必有耻左衽以悲思者。至岐沟败绩之岁，凡五十年，故老之存者，百不得一。仕者食其禄，耕者习其事，浮靡之夫，且狎其嗜好而与之俱流。过此无收复之望，则其人且视中夏为绝域，衣冠为桎梏，礼乐为赘疣，而力为夷争其胜。且唯恐一朝内附，不能与关南之吏民争荣辱，则智者为谋，勇者为战，而终无可复之期矣。故有志之士，急争其时，犹恐其已暮，何忍更言姑俟哉！",
        "level": 2
    },
    {
        "书名": "宋论",
        "年号名": "太宗",
        "序号": "五",
        "章节名": "宋论·太宗五",
        "text": "且夫志于有为者，败固其所不讳也。汉高之夷项羽，武帝之攘匈奴，光武之破赤眉，郭子仪之平安、史，皆屡败之余，气不为苶，而惩其所失，卒收戡定之功。彬、美既衄而后，齐贤有代州之捷，尹继伦有徐河之胜；将非无可择，人非无可任，耶律隆绪屡胜之骄兵非无可挫。用兵者，胜亦不可恃也，败亦不可沮也。赞成北伐，何足以为齐贤病哉！而奚庸谏止焉？",
        "level": 2
    },
    {
        "书名": "宋论",
        "年号名": "太宗",
        "序号": "五",
        "章节名": "宋论·太宗五",
        "text": "唯是太宗悔非所悔，宋琪、王禹偁相奖以成乎怯懦，齐贤于是亦无如此虚枵之君与大臣何；徒有孤出以当一面，少寄其磊砢之壮志而已。故知齐贤之始终以收复为心，而非游移数变无有定情者也。太宗亦深知其有忧国之忱，特不自胜其疑忌消沮之私，岂听荧乎？繇其言，察其情，君子是以重为齐贤悲也。",
        "level": 2
    },
    {
        "书名": "宋论",
        "年号名": "太宗",
        "序号": "六",
        "章节名": "宋论·太宗六",
        "text": "太宗修《册府元龟》《太平御览》诸书至数千卷，命江南、西蜀诸降臣分纂述之任。论者曰：太宗疑其怀故国、蓄异志，而姑以是縻之，录其长，柔其志，销其岁月，以终老于柔翰而无他。呜呼！忮人之善而为之辞以擿之，以细人之心度君子之腹，奚足信哉？",
        "level": 2
    },
    {
        "书名": "宋论",
        "年号名": "太宗",
        "序号": "六",
        "章节名": "宋论·太宗六",
        "text": "杨业，太原之降将也，父子握兵，死士为用，威震于契丹；谤书迭至，且任以边圉而亡猜。张洎、徐铉、句中正之流，浮华一夫，自诩不为之用，纵之壑而不足以游，夫人而知之矣。李煜降而不能有他，曹彬谅之，而任其归邸。已灰之烬，不可复炊，二三弄颖之士，固不屑为之重防也。张洎之视诸人，智计较为敏给，亦任之政柄，与参坐论，其余可知已。宋所忌者宣力之武臣耳，非偷生邀宠之文士也。",
        "level": 2
    },
    {
        "书名": "宋论",
        "年号名": "太宗",
        "序号": "六",
        "章节名": "宋论·太宗六",
        "text": "乃其所以必授纂修之事于诸降臣者，有故。自唐乱以来，朱温凶戾，殄杀清流，杜荀鹤一受其接纳，而震栗几死。陷其域中者，人以文藻风流为大戒，岂复有撩猛虎而矜雅步者乎？李存勖、石敬瑭皆沙陀之孽，刘知远、郭威一执帚之佣也。犷悍相沿，弓刀互竞，王章以毛锥司榷算，且不免噪啄于群枭。六籍百家，不待焚坑，而中原无慭遗矣。抑且契丹内蹂，千里为墟，救死不遑，谁暇悯遗文之废坠？周世宗稍欲拂拭而张之，而故老已凋，新知不启。王朴、窦仪起自燕、赵，简质有余，而讲习不夙，隔幕望日，固北方学士之恒也。唯彼江东、西蜀者，保国数十年，画疆自守，兵革不兴，水涘山椒，縢缄无损；故人士得以其从容之岁月，咀文苑之英华。则欲求博雅之儒，以采群言之胜，舍此二方之士，无有能任之者。太宗可谓善取材矣。",
        "level": 2
    },
    {
        "书名": "宋论",
        "年号名": "太宗",
        "序号": "六",
        "章节名": "宋论·太宗六",
        "text": "光武之兴道艺也，雅乐仪文，得之公孙述也。拓跋氏之饰文教也，传经定制，得之河西也。四战之地，不足以留文治，则偏方晏处者存焉。蒙古决裂天维，而两浙、三吴，文章盛于晚季；刘、宋、章、陶藉之以开一代之治，非姚枢、许衡之得有传人也。繇此言之，士生礼崩乐圮之世，而处僻远之乡，珍重遗文以须求旧之代，不于其身，必于其徒，非有爽也。坐销岁月于幽忧困菀之下者，殆所谓自弃者与！道胜者，道行而志已得；文成者，文著而心以亨。奚必任三事、位彻侯，而后足以荣与？汉兴，功臣名多湮没，而申培、伏胜遗泽施于万年。然则以纂述为束缚英才之徽者，细人之陋也。以沮丧君子而有余疚已。",
        "level": 2
    },
    {
        "书名": "宋论",
        "年号名": "太宗",
        "序号": "七",
        "章节名": "宋论·太宗七",
        "text": "人之可信者，不贪不可居之名；言之可信者，不传不可为之事。微生之直，仲子之廉，君子察其不谌。室远之诗，漂杵之书，君子辨其不实。人恶其饰言饰行以乱德也，言恶其溢美溢恶以乱道也。君子之以敦实行、传信史、正人心、厚风俗者，诚而已矣。",
        "level": 2
    },
    {
        "书名": "宋论",
        "年号名": "太宗",
        "序号": "七",
        "章节名": "宋论·太宗七",
        "text": "江州陈兢九世同居，而太宗岁赐以粟，盖闻唐张公艺之风，而上下相蒙以矜治化也。九世同居，天下亦多有之矣。其宅地广，其田牧便，其习业同，未可遽为孝慈友爱，人皆顺以和也。公艺之告高宗也，曰“忍”。夫忍，必有不可忍者矣。则父子之谇语，妇姑之勃溪，兄弟之交愈，以至于伦伤化者皆有之。公艺悉忍而弗较，以消其狱讼仇杀之大恶而已。使其皆孝慈友爱以无尤也，则何忍之有邪？故公艺之言，犹不敢增饰虚美以惑人，为可信也。传陈兢之家者曰：“长幼七百口，人无间言。”已溢美而非其实矣。又曰：“有犬百余，共一牢食，一犬不至，群犬不食。”其诞至此，而兢敢居之为美，人且传之为异，史且载之为真，率天下以伪，君子之所恶夫乱德之言者，非此言哉？",
        "level": 2
    },
    {
        "书名": "宋论",
        "年号名": "太宗",
        "序号": "七",
        "章节名": "宋论·太宗七",
        "text": "人而至于百，则合食之顷，一有不至，非按而数之，且不及察矣。犬而至百，坌涌而前，一犬不至，即智如神禹，未有能一览而知者，奚况犬乎？计其家七百口之无间言，为夸诞之说，亦如此而已矣。",
        "level": 2
    },
    {
        "书名": "宋论",
        "年号名": "太宗",
        "序号": "七",
        "章节名": "宋论·太宗七",
        "text": "尧、舜之有朱、均，文王之有鲜、度，天不能私其美于圣人之家。子之贤不肖，天也。天之化，未有能齐者也；何独于陈氏之家，使皆醇谨以若于长者之训耶？而曰：“自陈崇以至于兢，教之有方，饬之有道，家训立而人皆劝。”则尧之于子，既自以则天之德立范于上；而又使事舜于畎亩，以薰陶其气质；陈氏之德十百于尧，其教也十百于舜，庶乎可矣。不然，慧者、愚者、强者、柔者、静者、躁者，咸使整齐专一，而无朱、均、鲜、度之梗化于中，陈氏何德以堪此？取尧、舜犹病之美，夸乡原非刺之无，兢之伪，史之诬，岂待辨而明哉？",
        "level": 2
    },
    {
        "书名": "宋论",
        "年号名": "太宗",
        "序号": "七",
        "章节名": "宋论·太宗七",
        "text": "且以陈氏之族如彼其善矣，又何赐粟以后，九世之余，寂寂无足纪数；而七百口敦仁崇让之子弟，曾无一人能树立于宋世哉？当唐末以后之丧乱，江州为吴、楚交争之冲。陈氏所居，僻远于兵火，因相保以全其家，分数差明，而无讼狱仇杀之衅。陈氏遂栩栩然以自矜，有司乃栩栩然以夸异，太宗且栩栩然以饰为时雍之化，相率为伪，而犬亦被以荣名。史氏传其不足信者，而世信之；妄人售，而为父兄者恤虚名以渎伦纪；君子所以为世道忧也。",
        "level": 2
    },
    {
        "书名": "宋论",
        "年号名": "太宗",
        "序号": "七",
        "章节名": "宋论·太宗七",
        "text": "夫君子之齐家，以化及天下也。不为不可成，不居不可久，责备贤者而善养不才，立异以使之同，昭辨以使之一，贤者易以笃其恩，不肖无以增其慝。是以命士而上，父子异宫，不欲其相黩也；五世而降，功缌以绝，不欲其强饰也；立庭之训，止于诗礼；夜饮之戒，严于朝廷；三十授田，而田庐分处；八口以外，而饥寒自赡；无相杂也，则无相竞也。使九世可以同居，族以睦而分以明，则先王胡不立此以为制，而文昭武穆，必使有国有家各赐族以使自为纪哉？化不可骤，情不可强，天不可必，人不可不豫为之防。故伪行伪言不宣，上以诚教，下以诚应。同人之道，类族辨物，而于宗则吝；家人之义，嘻嘻失节，而威如以孚。垂世立教，仁之至、义之尽矣。俶诡之行，矜夸之说，荧惑之下，饰大美以鬻名利，天性受诬而人纪以亡，读史者又何艳焉！",
        "level": 2
    },
    {
        "书名": "宋论",
        "年号名": "太宗",
        "序号": "八",
        "章节名": "宋论·太宗八",
        "text": "三代而下，遂其至性，贞其大节，过而不失其中，幽光内韫，垂五十余年，人无得而称者，其楚王元佐乎！",
        "level": 2
    },
    {
        "书名": "宋论",
        "年号名": "太宗",
        "序号": "八",
        "章节名": "宋论·太宗八",
        "text": "元佐，太宗之元子也。太宗遂其传子之志，则天下者，元佐之天下也。杜后之命曰：太祖传二弟，而旋授德昭。即令太宗恤遗命，全秦王而授之位，秦王立，其犹从母命也，德昭虽死，而惟吉存；使其不然，则秦王且私授其子，此吴光与僚先后得国之势也。元佐其犹夷昧、余祭之子，位不得而及焉，必矣。太宗挟传子之私，忌秦王而致之死，岂忧己位之不固哉？为元佐计，欲坐收而奄有之尔。故曰：如太宗之志，天下者元佐之天下也。于是而元佐憬然发其天性之恻悱，以质鬼神，以对天下，必欲曲全叔父，以免君父于不仁。愤太宗之不听也，激烈佯狂，纵火焚宫，示不可以君天下。进则有九五之尊，退则膺庶人之罚，万一父怒不测而死及之，亦且甘之如饴。呜呼！是岂三代以下教衰俗圮之得再见者哉？废为庶人，而元佐之心得矣。得其心者，得其仁也。是伯夷、泰伯之所以弁髦人爵，寝处天彝，而保此心以复于礼者也。",
        "level": 2
    },
    {
        "书名": "宋论",
        "年号名": "太宗",
        "序号": "八",
        "章节名": "宋论·太宗八",
        "text": "东海王强之安于废，父不欲畀以天下也。宋王成器之屈于玄宗，弟有社稷之元功，己不得而居其上也。父志存焉，人心归焉，不敢与争，而仅以自保其王爵，议者犹且奖之。元佐以逸获之天下，脱屣而求惬其孤心，岂彼所能企及哉？乃廷无公论之臣，史无阐幽之笔，且以建储称寇准之忠，拥戴诧吕端之节，实录所纪，又为燕不得与及李后、王继恩谋立之说，曲毁其至德。故司马氏曰：“伯夷虽贤，得孔子而名益著。”世无君子，信流俗倾妒之口，掩潜德而曲诬之，后世之史，不如其无史也，多矣。",
        "level": 2
    },
    {
        "书名": "宋论",
        "年号名": "太宗",
        "序号": "八",
        "章节名": "宋论·太宗八",
        "text": "太宗怒，欲安置之于均州，百官谏而止者，知其志之正而理之伸也。真宗立，复楚王之封，加天策将军之号，待以殊礼者，知其弃万乘以全至性，而李后之谋，必其所不就也。太宗愧之，真宗安之，而不能动廷臣国史之心；流俗之迷而不觉，有如是夫！",
        "level": 2
    },
    {
        "书名": "宋论",
        "年号名": "太宗",
        "序号": "八",
        "章节名": "宋论·太宗八",
        "text": "或曰：泰伯不欲有天下，逃之勾吴，而元佐终受王封，何也？曰：周未有天下，而勾吴为殷之蛮服；古有公子去国而为羁之礼，则有余地以听泰伯之徜徉。宋则一统六寓，而元佐奚适焉？若其终受王封也，藉令秦王立，惟吉继，而太宗既君天下，致年康，则其元子固当为王；王者，元佐之应得也。不为天子而德已至，奚婞婞然致怒天伦，效陈仲子之为哉！",
        "level": 2
    },
    {
        "书名": "宋论",
        "年号名": "太宗",
        "序号": "八",
        "章节名": "宋论·太宗八",
        "text": "乃于是而见宋之无人也。德昭之死，廷美之窜，大乱之道，太宗之巨慝也。立其廷者，以刚直称，则窦偁、姚坦；以昌言称，则田锡、张齐贤；以方正称，则李昉、吕端；皆所谓贤臣也。而俯首结舌，听其安忍戕性以行私，无敢一念开国之先皇者。仅一卢多逊卫太宗于前，护秦王于后，无忘金匮之言；而赵普之邪说一张，附致深文以窜死。昏霾掩日月之光，仅露孤光于元佐，有心者自知择焉。奚必孔子，而后可致伯夷于青云，存乎人心之不死者而已矣。",
        "level": 2
    },
    {
        "书名": "宋论",
        "年号名": "太宗",
        "序号": "九",
        "章节名": "宋论·太宗九",
        "text": "太宗谓秦王曰：“人君当淡然无欲，勿使嗜好形见于外。”殆乎知道者之言也夫！且夫人之有所嗜好而不能自已者，吾不知其何以然也。耳目口体于天下之物，相得而各有合，欲之所自兴，亦天也。匪徒小人之所依，抑君子之所不能去也。然而相得者，期于得而止；其合也，既合而固可无求。匪徒崇高富贵者之易于属厌，抑贫窭之子可致而致焉者也。",
        "level": 2
    },
    {
        "书名": "宋论",
        "年号名": "太宗",
        "序号": "九",
        "章节名": "宋论·太宗九",
        "text": "故夫人之所嗜，亦大略可睹矣。居海国者，不嗜麕麋；处山国者，不嗜鳆蛤。未闻其名，则固不慕也；未尽其致，则固不耽也。然则世之有所嗜好而沉迷不反者，皆著见于外而物得乘之以相惑耳。繇是而销日糜月，滥喜狂怒，废事丧德，戕天物，耗财用，导慆淫，迩宵小，抵于败国亡家而不悟。岂果其嗜好之不可遏哉？群然取一物而贵之，则贵矣；群然取一物而安之，则安矣。有所贵而忘其贱，有所安而忘其本不足以安：时过事已，而不知当日之酷好者何心。若是者，吾又恶知其何以然哉？",
        "level": 2
    },
    {
        "书名": "宋论",
        "年号名": "太宗",
        "序号": "九",
        "章节名": "宋论·太宗九",
        "text": "卫懿公之于鹤也，唐玄宗之于羯鼓也，宋徽宗之于花石也，达者视之，皆无殊于瓦缶之与块土凡虫也，而与之相守以不离。求其故而不得，设身而代为之思，盖触目喜新，偶动于中而著见于外，窥之者曲以相成，习闻数见，浮言胥动，随以流而不可止耳。口之欲止于味，而山珍海错者，非以味也，以其名也。体之欲止于适，而衣珠玉者，非以适也，以其名也。一夫偶以奇而炫之，无识者相因而和之，精而益求其精，备而益求其备；乃至胡椒之八百斛，杨梅仁之十石，不知何所当于嗜欲，而必汲汲以求者如此。呜呼！以口还口，而味亦靳矣；以目还目，而色亦靳矣；以耳还耳，而声亦靳矣；以体还体，而衣被器用游观之所需者亦靳矣。过此，则皆流俗浮游之言转相传述，溢于其分。而劳形、怵神、殃民、殄物，役役以奔走，至死而不释。呜呼！是其愚也，吾且恶知其何以然哉？",
        "level": 2
    },
    {
        "书名": "宋论",
        "年号名": "太宗",
        "序号": "九",
        "章节名": "宋论·太宗九",
        "text": "故君子之无欲，不爽于理者，无他，耳目口体止于其分，不示人以殊异之情，则人言之沓至，稗官之妄述，导谀者之将顺，鬻技者之蛊惑，举不以易吾耳目口体之素。然则淡然无欲者，非无欲也；欲止于其所欲，而不以流俗之欲为欲也。",
        "level": 2
    },
    {
        "书名": "宋论",
        "年号名": "太宗",
        "序号": "九",
        "章节名": "宋论·太宗九",
        "text": "夫流俗之欲而荡其心，夫人之所不能免也。奚以治之？其惟有以镇之乎！太宗曰“朕无他好，惟喜读书”，所以镇之也。镇之者，息其纷纭，抑其竞躁，专凝其视听而不迁；古今成败得失之故，迭至而相警，以域其聪明；其神闲，其气肃，其几不可已，其得不能忘。如是，而流俗之相荧者，不待拒而自不相亲。以是而形见于外，天下之饰美以进者，相奖以道艺。其人非必贤，其所习者抑不诡于正矣；其学非必醇，其所尚者固不损于物矣。因而精之，因而备之，而道存焉。故太宗之择术善矣。宋儒先以格物穷理为身、心、意、知之所自正，亦此道焉耳。",
        "level": 2
    },
    {
        "书名": "宋论",
        "年号名": "太宗",
        "序号": "九",
        "章节名": "宋论·太宗九",
        "text": "虽然，但言读书，而犹有所患。所患者，以流俗之情临简编，而简编之为流俗用者不鲜也。故萧绎、杨广、陈叔宝、李煜以此而益长其慆淫。岂徒人主然哉？凡为学者皆不可不戒也。夫苟以流俗之心而读书，则读书亦嗜好而已。其销日糜月废事丧德也，无以愈。如是者其淫有三，不知戒而蹈之者众，故不可不戒也。物求其名，形求其似，夸新竞丽，耽僻摘险，以侈其博，如是者谓之色淫。师鲰儒之章程，殉小生之矩步，析音韵以求工，设机局以相应，曳声引气，意短言长，如是者谓之声淫。读可喜之言而如中酒，读可怒之事而如操戈，嬉笑以谐心，怒骂以快意，逞其气以击节于豪宕之篇，弛其志以适情于闲逸之语，心与俱流，情将日荡，如是者谓之志淫。此三淫者，非所读之书能病之也。风、雅兼贞淫之什，《春秋》有逆乱之书；远流俗，审是非，宁静以镇耳目之浮明，则道贞于一。轩之语，里巷之谣，无不可益也。非是而涉猎六籍，且有导人以迷者；况史册有繁言，百家有琐说乎？班固之核也，蔡邕之典也，段成式、陆佃之博也，苏轼、曾巩之辨也，以是而猎荣名，弋物望，又奚异于烂羊之关内侯、围棋之宣城守、宣淫之控鹤监乎？无他，以读书为嗜好，则适以导人于欲也？惟无欲而后可以读书。故曰：太宗之言，殆知道者之言也。",
        "level": 2
    },
    {
        "书名": "宋论",
        "年号名": "太宗",
        "序号": "十",
        "章节名": "宋论·太宗十",
        "text": "论治者佥言久任，为州县长吏言之耳。夫岂徒牧民者之使习而安哉！州县之吏去天子远，贤不肖易以相欺；久任得人，则民安其治；久任失人，则民之欲去之也，不能以旦夕待，而壅于上闻。故久牧民之任，得失之数，犹相半也。至于大臣，而久任决矣。",
        "level": 2
    },
    {
        "书名": "宋论",
        "年号名": "太宗",
        "序号": "十",
        "章节名": "宋论·太宗十",
        "text": "国家之政，见为利而亟兴之，则奸因以售；见为害而亟除之，则众竞于嚣。故大臣之道，徐以相事会之宜，静以需众志之定，恒若有所俟而不遽，乃以熟尝其条理，而建不可拔之基。志有所愤，不敢怒张也；学有所得，不敢姑试也。受政之初，人望未归；得君之始，上情未获；则抑养以冲和，待以审固，泊乎若无所营，渊乎若不可测，而后斟酌饱满，以为社稷生民谢无疆之恤。期月三年之神化，固未可为大贤以下几幸也。乃秉政未久，而已离乎位矣。欲行者未之能行，欲已者未之能已，授之他人，而局又为之一变。勿论其君子小人之迭进，而荑稗窃嘉谷之膏雨也。均为小人，而递相倾者，机械后起而益深；均为君子，而所学异者，议论相杂而不调。以两不相谋之善败，共图一事之始终，条绪判于咫寻，而得失差以千里。求如曹参之继萧何，守画一之法以善初终者，百不得一也。且惟萧何之相汉，与高帝相为终始，绪已成，而后洞然于参之心目，无所容其异同。向令何任未久而参代，亦恶能成其所未就以奏治定之功！况其本异以相攻，彼抑而此扬者乎！",
        "level": 2
    },
    {
        "书名": "宋论",
        "年号名": "太宗",
        "序号": "十",
        "章节名": "宋论·太宗十",
        "text": "夫爰立作相者，非骤起衡茅、初登仕版者也；抑非久历外任、不接风采者也。既异乎守令之辽阔而不深知，则可不可决之于早，既任之而固可勿疑；奚待历事已还，而始谋其进退。故善用大臣者，必使久于其任，而后国是以不迷，君心以不眩。",
        "level": 2
    },
    {
        "书名": "宋论",
        "年号名": "太宗",
        "序号": "十",
        "章节名": "宋论·太宗十",
        "text": "宋自雍熙以后，为平章、为参知、为密院、总百揆掌六师者，乍登乍降，如拙棋之置子，颠倒而屡迁。夷考其人，若宋琪、李昉、李穆、张齐贤、李至、王沔、陈恕、张士逊、寇准、吕端、柴禹锡、苏易简、向敏中、张洎、李昌龄者，虽其间不乏侥幸之士，而可尽所长以图治安者，亦多有之。十余年间，进之退之，席不暇暖，而复摇荡其且前且却之心，志未伸，行未果，谋未定，而位已离矣。则求国有定命之谟，人有适从之法守，其可得与？以此立法，子孙奉为成宪，人士视为故事。其容容者，既以传舍视黄扉，浮沉于一日之荣宠；欲有为者，亦操不能久待之心，志气愤盈，乘时以求胜。乃至一陟一迁，举朝视为黜陟之期，天子为改纪元之号；绪日以纷，论日以起，嚚讼盈廷，而国随以毙。垂法不臧，非旦夕之故矣。",
        "level": 2
    },
    {
        "书名": "宋论",
        "年号名": "太宗",
        "序号": "十",
        "章节名": "宋论·太宗十",
        "text": "夫宋之所以生受其敝者，无他，忌大臣之持权，而颠倒在握，行不测之威福，以图固天位耳。自赵普之谋行于武人，而人主之猜心一动，则文弱之士亦供其忌玩。故非徒王德用、狄青之小有成劳，而防之若敌国也。且以寇准起家文墨，始列侍从，而狂人一呼万岁，议者交弹，天子震动。曾不念准非操、懿之奸，抑亦无其权藉；而张皇怵惕，若履虎之咥人，其愚亦可嗤也。其自取孤危，尤可哀也。至若蔡京、秦桧、贾似道之误国以沦亡，则又一受其蛊，惑以终身，屹峙若山，莫能摇其一指。立法愈密，奸佞之术愈巧。太宗颠倒其大臣之权术，又奚能取必于暗主？徒以掣体国之才臣，使不能毕效其所长。呜呼！是不可为永鉴也欤！",
        "level": 2
    },
    {
        "书名": "宋论",
        "年号名": "太宗",
        "序号": "十一",
        "章节名": "宋论·太宗十一",
        "text": "自唐渔阳之乱，藩镇擅士自殖，迄于割据而天下裂。有数郡之土者，即自帝自王，建蚁封之国。养兵将，修械具，僭仪卫，侈宫室，立百官，益以骄奢，其用不赀。户口农田之箕敛，史不详其虐取者奚若，概可知其溪壑之难填矣。然而固不给也。于是而海国之盐，山国之茶，皆官榷卖；又不足，则榷酒、税农器之令，察及毫毛。迨宋之初，未能除也，皆仍僭伪之陋也。",
        "level": 2
    },
    {
        "书名": "宋论",
        "年号名": "太宗",
        "序号": "十一",
        "章节名": "宋论·太宗十一",
        "text": "然就此数者论之，唯农器之税，为虐已甚。税兴而价必涌贵，贫民不赡，则器不利而土荒，民之贫，日以酷矣。榷酒者，官吏降为当垆之佣保，辱人贱行之尤也。而抑有可通之理焉。唯海之有盐，山之有茶，农人不得而有也，贫民不得而擅其利也，弃耒耜以营牢盆，舍原隰而趋冈阜，富民大贾操利柄以制耕夫之仰给，而军国之盈虚杳不与之相与；则逐末者日益富，力田者日益贫，匪独不均，抑国计民生之交蹙矣。故古者漆林之税，二十而五，车乘牛马，税之于商，先王之以敦本裕民，而持轻重之衡以低昂淳黠者，道莫隆焉。则斯二者多取之，以宽农田之税，仁之术，义之正也。虽偏方之主，立为程法，其迹若苛；而有王者起，又恶得而废焉？",
        "level": 2
    },
    {
        "书名": "宋论",
        "年号名": "太宗",
        "序号": "十一",
        "章节名": "宋论·太宗十一",
        "text": "若夫酒，则尤有道存焉。古之为酒者，以疗疾，以养老，以将敬于宾祭。而过饮之禁，自禹以来，垂戒亟焉。天子所不敢耽，圣人所不敢旨，则愚贱贫寒之子，不敢恣其所欲，素封纨绔之豪，不得听其所嗜。故《周官》有萍氏之讥，恶人之易得而饮也。商贾贸贩之不可缺也，民非是无以通有无而赡生理，虽过徼民利，而民亦待命焉。若夫酒，则藉其无之，而民生自遂；且能永无之，而民气尤醇。乃其流既久，而不可以乍绝，则重税之，而酤者不得利焉。税重价增，而贫者不得饮焉。岂非厚民生正风俗者之所大快哉？然则税之已重，而不为民病者，莫酒若也。榷酒虽辱，而税酒则正，又何疑乎？百家之市无悬帘，则日暮无狺争之狂子；三时之暇无巷饮，则长夏无称贷之穷民；又何病焉！淳化五年，罢官卖而使输课，折中之允得者也。新法行而官卖复行，乃至以歌舞诱人之沉湎，恶足以体太宗之至意乎？",
        "level": 2
    },
    {
        "书名": "宋论",
        "年号名": "太宗",
        "序号": "十一",
        "章节名": "宋论·太宗十一",
        "text": "税不一，而莫先于酒，其次茶也，又其次盐也。三者之轻重，准诸道而可得其平。唯农器之税，至景德六年而后罢，太宗于此疏矣。",
        "level": 2
    },
    {
        "书名": "宋论",
        "年号名": "太宗",
        "序号": "十二",
        "章节名": "宋论·太宗十二",
        "text": "古有云：“受降如受敌。”非但行陈之间，诈降以诱我而覆我也。果于降而无以驭之，示以瑕而使乘，激其怨而使愤，益其骄而使玩，其祸皆深于受敌。受敌而不竞，一败而止，屡败而犹足以振，患在外也。受降而无以驭之，则患在内而无以解。梁之于侯景，身毙国倾，朱异受之也。唐之于河北，兵连祸结，仆固怀恩受之也。或激之，或骄之，祸一发而不知所以防。而不仅此也，无以激之，而无以绥之，犹激也；无以骄之，而无以服之，犹骄也。则宋之于李继捧是已。",
        "level": 2
    },
    {
        "书名": "宋论",
        "年号名": "太宗",
        "序号": "十二",
        "章节名": "宋论·太宗十二",
        "text": "李氏自唐以来，世有银、夏，阻于一方；无可归之主；衣被器具之需，仰给于中国者不赡，翘首以望内集者，固其情也。及是，河东之下三年矣。仅隔一水而即宋疆。僭伪削平，风声远讫，卷土而来，披襟而受之，易易也。而正未易也。银、夏之在西陲，士马精强，风俗犷戾，十九同于外夷，固非钱氏蹙处海滨、文弱不振之比也。则受之也，岂得以受钱氏者受之乎？太上之受远人也以德，其次以恩，其次以略，又其次以威。唯德与威，非一旦之积也。宋之德而既凉矣！其恩，则呴呴之仁，不足以抚骄子；其威，则瓦桥关之围，莫州之败，岐沟之衄，天子亲将，倾国大举，而死伤过半，亟议寝兵；李氏入而深测之矣。三者无得而待焉，则受之之略，不容不审也。",
        "level": 2
    },
    {
        "书名": "宋论",
        "年号名": "太宗",
        "序号": "十二",
        "章节名": "宋论·太宗十二",
        "text": "继捧既移镇彰德，而四州易帅矣。帅之者，谁使而可邪？使能择虎臣以镇抚，鼓厉其吏士而重用之，既可以断契丹之右臂；而久任之部曲，尚武之边民，各得效其材勇以图功名；继迁虽逃，无能阑入而摇荡之，四州安矣。乃岂无可遣之帅？而托非其人。非无可遣也，夙将如曹彬，而弭德超得行其离间；血战如杨业，而潘美等得谤以叛离；固不欲付马肥士勇盐池沃壤于矫矫之臣也。夫既不能尔矣，则继捧虽奉版以请吏，而以恩怀之，使仍拥定难之节，无失其世守；薄收其贡税，渐设其佥判，以待其定而后易制之；且勿使迁居内地，窥我设施，以相玩而启戎心，不犹愈乎？且夫欲降者，继捧与其二三僚幕而已。其从之以入者，倔强之心，未尝一日而去于其怀。故继迁之走，旋起收之而乐为之用。还继捧于故镇，则部落民庶既得内附之利，而无吏治之扰。继迁无以蛊众心，而嚣张渐革，无难折棰而收之矣。",
        "level": 2
    },
    {
        "书名": "宋论",
        "年号名": "太宗",
        "序号": "十二",
        "章节名": "宋论·太宗十二",
        "text": "是策也，唯乘其初附而销萌于未乱，则得也。迨继迁复振之后，守臣歼，疆土失，赵普乃用之以纵继捧而使归，则中国已在其目中，徒以长寇而示弱。则继捧北附于契丹，继迁且伪降以缓敌；卒至帝制自雄，虔刘西土，掣中国以纳赂于北敌，而日就亡削。谋之不臧，祸亦烈矣。乃当日者，处堂之君相，栩栩然曰：“天下已定，百年割据之远人怀音归我，披襟以受之，无难也。”不已妄乎？",
        "level": 2
    },
    {
        "书名": "宋论",
        "年号名": "太宗",
        "序号": "十二",
        "章节名": "宋论·太宗十二",
        "text": "无其德，不建其威；恃其恩，不知其略；有陨自天之福，非其人不克承也。是故东汉之绝西域，宣德之靳交趾，诚有戒心焉。保天下以无虞者，唯不可动以小利而思其永，斯以得怀远招携之道，固非宋之所能胜任也。",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "为君子儒者，亟于言治，而师申、商之说，束缚斯民而困苦之，乃自诧曰：“此先王经理天下大公至正之道也。”汉、唐皆有之，而宋为甚。陈靖请简择京东西荒地及逃民产籍；募民耕作，度田均税，遂授京西劝农使；陈恕等知其不可行，奏罢之，而黜靖知陈州。论者犹惜靖说之不行，为恕等咎。呜呼！非申、商之徒以生事殃民为治术者，孰忍以靖之言为必可行乎？圣王不作，而横议兴，取《诗》《书》《周礼》之文，断章以饰申、商之刻核，为君子儒者汨没不悟，哀我人斯，死于口给，亦惨矣哉！",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "今姑勿论其言，且问其人。靖，太常博士也。非经国之大臣，无田赋之官守，出位以陈利害者何心？及授以陈州之民社，则尸位以终，于民无循良之绩，于国无匡济之能，斯其人概可知矣。故夫天下无事而出位以陈利国便民之说者，其人皆概可知也。必其欲持当国大臣之长短，思以胜之，而进其党者也；不则其有所忮忌于故家大族而倾之也；不则以己之贫，嫉人之富，思假公以夺人者也；不则迎君与大臣之意旨，希得当以要宠利者也。即不然，抑偶睹一乡一邑之敝，动其褊衷，不知天下之不尽然，而思概为改作者也。如是者，览其章奏，若有爱民忧国之忱；进而与之言，不无指天画地之略；及授以政，则面墙而一无能为。是其为浮薄侥幸之匹夫也，逆风而闻其膻，而皮相者乐与之亲。《书》曰：“何畏乎巧言、令色、孔壬。”诚畏之也。",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "乃若其言，则苟实求诸事理而其奸立见。唯夫国敝君贪，大臣无老成之识，于是而其言乃售。今取靖言而按之，所谓荒地者，非荒地也；所谓逃民产籍者，非逃民也。自汴、晋交兵，迄于契丹之打草谷，京东、西之凋残剧矣。张全义、成汭之仅为拊循，周世宗以来之乍获休息，乃有生还之游子，侨寓之羁人，越陌度阡，薄耕以幸利，而聊为栖息。当陈靖陈言之日，宋有天下三十二年耳。兵火之余，版籍错乱，荒莱与熟地，固无可稽；逃亡与归乡，抑无可据。则荒者或耕，逃者或复，幸有脱漏以慰鸿雁之哀鸣，百年大定以还，自可度地度人，以使服赋率。靖固知其非荒非逃，而假为募民之说，俾寸土一民，词穷而尽敛之。是役一兴，奸民之讦发，酷吏之追偿，无所底止，民生蹙而国本戕。非陈恕等力持以息其毒，人之死于靖言者，不知几何矣。唐之为此者，宇文融也，而唐以乱。宋之季世为此者，贾似道也，而宋以亡。托井地之制于《周官》，假经界之说于《孟子》，师李悝之故智而文之曰利民，袭王莽之狂愚而自矜其复古，贼臣之贼也。而为君子儒者，曾以其说之不行为惆怅乎？",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "夫三代之制，见于典籍者，既已略矣，若其画地域民，而俾任土作贡者，则有以也。古之人民，去茹毛饮血者未远也，圣人教之以耕，而民皆择地而治，唯力是营；其耕其芜，任其去就，田无定主，而国无恒赋。且九州之土，析为万国，迨周并省，犹千有八百诸侯，自擅其土以取其民，轻重法殊，民不堪命。故三代之王者，不容不画井分疆，定取民之则，使不得损益焉。民不自为经界，而上代为之。非此，则择肥壤，弃瘠原，争乱且日以兴，芜莱且日以广。故屈天子之尊，下为编氓作主伯之计，诚有不得已也，夫岂以限万世而使必服其征哉！乃其所谓再易者，非必再易也；一易者，非必一易也；其莱田，非必莱也；存其名，不核其实，勤者不禁其广耕，而田赋正如其素。故自上农以至下农，其获五等。岂百亩之所获，勤惰如是其差乎？莱地之耕否使然耳。",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "及汉以后，天下统于一王，上无分土逾额之征，下有世业相因之土，民自有其经界，而无烦上之区分。至于兵火之余，脱锋刃而务菑畬者，或弱民有田而不敢自列于户，或丁壮有力而不但自垦其田。夫亦患田之不辟而民之不勤，百姓不足而国亦贫耳。无与限之，弗劳募也。名为募而实为综察，以与归飞之雁争稻粱，不已惨乎！",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "夫如靖者流，妒匹夫匹妇之偷得一饱，而为富有四海之天子益锱铢升斗之利。孟子曰：“辟草莱、任土地者，次于上刑。”非若此俦，其孰膺明王之钺邪？不劝而自劝者，农也；劝农者，厉农者也。头会箕敛，而文之曰“劝”。夫申、商亦何尝不曰“吾以利民”哉！而儒者诬先王易简之德，以申、商之纤密当之，晋陈靖以与周公齿。道之不明，莫斯为甚矣。",
        "level": 2
    },
    {
        "书名": "宋论",
        "年号名": "太宗",
        "序号": "十三",
        "章节名": "宋论·太宗十三",
        "text": "《宋论》卷二终",
        "level": 2
    },
    {
        "书名": "宋论",
        "年号名": "真宗",
        "序号": "一",
        "章节名": "宋论·真宗一",
        "text": "咸平四年，诏赐九经于聚徒讲诵之所，与州县学校等，此书院之始也。嗣是而孙明复、胡安定起，师道立，学者兴，以成乎周、程、张、朱之盛。及韩侂胄立伪学之名，延及张居正、魏忠贤，率以此附致儒者于罪罟之中，毁其聚讲之所，陷其受学之人，钳纲修士，如防盗贼。彼亦非无挟以为之辞也。固将曰：“天子作君师，以助上帝绥四方者也。亦既立太学于京师，设儒学于郡邑，建师长，饩生徒，长吏课之，贡举登之，而道术咸出于一。天子之导士以兴贤者，修举详备，而恶用草茅之士，私立门庭以亢君师，而擅尸其职，使支离之异学，雌黄之游士，荧天下之耳目而荡其心。”为此说者，听其言，恣其辩，不核其心，不揆诸道，则亦娓娓乎其有所执而不可破也。然而非妨贤病国，祖申、商以虔刘天下者，未有以此为谋国之术者也。",
        "level": 2
    },
    {
        "书名": "宋论",
        "年号名": "真宗",
        "序号": "一",
        "章节名": "宋论·真宗一",
        "text": "孔子之教于洙、泗，衰周之世也。上无学而教在下，故时君不能制焉。而孔子以为无嫌。彼将曰：“今非周纲解纽之代，不得尸上天木铎之权也。”呜呼！佞人之口给，不可胜穷，而要岂其然哉？",
        "level": 2
    },
    {
        "书名": "宋论",
        "年号名": "真宗",
        "序号": "一",
        "章节名": "宋论·真宗一",
        "text": "三代之隆，学统于上，故其《诗》曰：“周王寿考，遐不作人。”然而声教所讫，亦有涯矣，吴、越自习文身，杞、莒沦于夷礼，王者亦无如之何也。若太学建于王都，而圻内为方千里，庠序设于邦国，而百里俭于提封；则春弦夏诵，礼射雅歌，远不违亲，而道无歧出；故人易集于桥门，士乐趋于鼓箧。迨及季世，上之劝之也不勤，而下有专师之函丈矣。况乎后世之天下，幅员万里，文治益敷，士之秀者，不可以殚计，既非一太学之所能容。违子舍，涉关河，抑立程限以制其来去，则士之能就学于成均者，盖亦难矣。若夫州县之学，司于守令，朝廷不能多得彬雅之儒与治郡邑，而课吏之典，又以赋役狱讼为黜陟之衡，虽有修业之堂，释菜之礼，而迹袭诚亡，名存实去，士且以先圣之宫墙，为干禄之捷径。课之也愈严，则遇之也益诡；升之也愈众，则冒之也愈多。天人性命，总属雕虫，月露风云，只供游戏。有志之士，其不屑以此为学也，将何学而可哉？恶得不倚赖鸿儒，代天子而任劳来匡直之任哉？",
        "level": 2
    },
    {
        "书名": "宋论",
        "年号名": "真宗",
        "序号": "一",
        "章节名": "宋论·真宗一",
        "text": "君子于此，以道自任，而不嫌于尸作师之权者，诚无愧也。道不可隐而明之，人不可弃而受之，非若方外之士，据山林以傲王侯也；非若异端之师，亢政教以叛君父也。所造者，一王之小子；所德者，一王之成人。申忠孝之义，劝士而使之亲上；立义利之防，域士而使之靖民。分天子万几之劳，襄长吏教思之倦；以视抡文之典，不足以奖行，贡举之制，不足以养恬，其有裨于治化者远矣。",
        "level": 2
    },
    {
        "书名": "宋论",
        "年号名": "真宗",
        "序号": "一",
        "章节名": "宋论·真宗一",
        "text": "当四海一王之世，虽尧、舜复起，不能育山陬海澨之人才而使为君子。则假退处之先觉，以广教思，固其所尸祝而求者也。为君子者，又何愧焉？教行化美，不居可纪之功，造士成材，初无邀荣之志。身先作范，以远于饰文行干爵禄之恶习，相与悠然于富贵不淫、贫贱不诎之中。将使揣摩功利之俗学，愧悔而思附于青云。较彼抡才司训之职官，以诗书悬利达之标，导人弋获者，其于圣王淑世之大用，得失相差，不已远乎？",
        "level": 2
    },
    {
        "书名": "宋论",
        "年号名": "真宗",
        "序号": "一",
        "章节名": "宋论·真宗一",
        "text": "然则以书院为可毁，不得与琳宫梵宇之庄严而并峙；以讲学为必禁，不得与丹灶刹竿之幻术而偕行；非妒贤病国之小人，谁忍为此戕贼仁义之峻法哉？宋分教于下，而道以大明，自真宗昉；视梁何胤钟山之教加隆焉，其功伟矣。考古今之时，推邹、鲁之始，达圣王之志，立后代之经，以摧佞舌，忧世者之责也，可弗详与？",
        "level": 2
    },
    {
        "书名": "宋论",
        "年号名": "真宗",
        "序号": "二",
        "章节名": "宋论·真宗二",
        "text": "汉武帝之告匈奴曰：“南越王头已悬阙下，单于能战，可来。”而匈奴远遁。是道也，齐桓公用之，逾卑耳，伐山戎，为燕辟地，然后南次陉亭，而楚人服罪。故曰：“不战而屈人之兵。”非不战也，战功成于彼，而威自伸于此也。中国之自寻兵也，则夷狄必乘之以讧。非徒晋之八王争而刘、石起，即汉、唐之始，汉夷秦、项而冒顿益骄，唐平僭伪而突厥方骋。何也？斗不出于其穴，知其力之已疲也。若夫胥为夷狄矣，强弱之情势虽辽绝而不相知，抑以其意揣而类推之。谓犷戾驰突无制之勇，风飘雨骤而不可御者，彼犹我也。中国能以其长，破其阻，歼其众，得其君长，郡县其部落，则我亦犹彼，而何弗惴惴焉？志曰：“先人有夺人之心。”非夺之于方战之谓也。夺之于未战之前，不战而屈，即战而已先馁，其衄败可八九得矣。",
        "level": 2
    },
    {
        "书名": "宋论",
        "年号名": "真宗",
        "序号": "二",
        "章节名": "宋论·真宗二",
        "text": "李继迁死，德明嗣立，曹玮上言：“国危子弱，愿假精兵擒德明送阙下，复河西为郡县。”此一时也，固宋室兴替之大机；而庸主具臣畏葸偷安，猥云德致，拒玮之谋，降诏招抚。悲夫！宋之自折入于西北，为千古憾，虽有虎臣，其将如之何哉！玮之为将，非徒言无勇，徒勇无谋，稽其后效，概可睹矣。世为勋臣，宋抑待以肺腑，睥睨孤豚，游其几俎。诚假以精兵，推心授钺，四州斗绝一隅，孺子植根未固，功之夙成在玮心目间，亦在天下后世心目间也。德明知其不敌，且敛手归朝，而听我之建置西陲，以掣契丹之右臂；百年逋寇，平以一朝，威震贺兰而声驰朔漠。固将曰：今之中国，非昔之中国也。耶律隆绪其敢轻举以向澶州胁盟要赂乎？",
        "level": 2
    },
    {
        "书名": "宋论",
        "年号名": "真宗",
        "序号": "二",
        "章节名": "宋论·真宗二",
        "text": "善用兵者，欲其攻瑕也，而又不欲攻其已瑕者也。舍瑕而攻坚，则挫于坚，而瑕者亦玩。怯于坚而攻其已瑕，则胜之不足为武，而坚者谅其无能。夫唯处于瑕不瑕之间，而乘瑕以破其坚，则足以震勍寇之心，而制之以气。李继迁之强狡，固契丹之所惮也。而暴死之顷，弱子抚不辑之众，人心离而无为之效死，以为坚而有瑕可攻，以为瑕而人知其坚，不知其瑕。则功一就，而震叠迄于遐荒，其必然之势矣。",
        "level": 2
    },
    {
        "书名": "宋论",
        "年号名": "真宗",
        "序号": "二",
        "章节名": "宋论·真宗二",
        "text": "且不但此也。宋之所以召侮于契丹者，气先苶也。昔之收巴蜀、入两粤、下江南，皆以众凌寡，乘其瓦解而坐获之。一试之白草荒原、控骑鸣镝之地，边声一起，而气已先夺。夫河西亦塞外矣，引置之凶危之地，而捷报以可就之功，则将视朔漠之骄子，亦犹是可走可馘之虏，气已先增十倍；而又得李氏数世之积，以使趋利而争进。且以士为吾士，人为吾人，士马为吾士马，使若玮者抚而用之，渡一苇以向云中，则幽、燕在其股掌，南取甘、凉，内撤延、环之守，关中固而汴、洛得西面之屏藩。何至澶州之警一闻，盈廷项缩，遽欲走金陵，走巴、蜀，为他日海门窜死之嚆矢哉？",
        "level": 2
    },
    {
        "书名": "宋论",
        "年号名": "真宗",
        "序号": "二",
        "章节名": "宋论·真宗二",
        "text": "玮谋不行，德明之诏命一颁，而契丹大举之师逾年即至，其应如响，而宋穷矣。况德明不翦，延及元昊，蕞尔小丑，亢为敌国，兵衄将死，趣奉金缯，祸迄于亡而不已。一机之失，追救末繇。呜呼！谋国如斯，孰谓宋有人邪？周莹、王继英之尸位中枢，不足责也。张齐贤、李沆之咎，又奚辞哉？沆之言曰：“少有忧勤，足为警戒。”此士燮内宁外患之邪说也。沆者，宋一代柱石之臣也，而何是之述焉？",
        "level": 2
    },
    {
        "书名": "宋论",
        "年号名": "真宗",
        "序号": "三",
        "章节名": "宋论·真宗三",
        "text": "凡上书陈利病，以要主听，希行之者，其情不一，其不足听则均也。其一，大奸挟倾妒之心，己不言以避指摘，而募事外之人，讦时政之失，以影射执政，激天子以废置，掣任事者之肘而使去，因以得遂大奸之所怀。其一，怀私之士，或欲启旁门以幸进，或欲破成法以牟利，其所欲者小，其言之也大，而借相类之理以成一致之言，杂引先王之正训，诡附于道，而不授人以攻击。其一，小有才而见诎，其牙慧笔锋，以正不足，以妄有余，非为炎炎娓娓之谈，不足以表异，侥幸其言之庸，而身因以显。此三者，皆怀慝之奸，君相以从己，而行其胁持者也。",
        "level": 2
    },
    {
        "书名": "宋论",
        "年号名": "真宗",
        "序号": "三",
        "章节名": "宋论·真宗三",
        "text": "非此，则又有闻君之求言也亟，相之好士也甚，踸踔而兴，本无定虑，搜索故纸，旁问涂人，以成其说；叩其中怀，亦未尝信为可行，而姑试言之，以耀人之耳目。非此，则又有始出田野，薄游都邑，受一命而登仕籍，见进言者之耸动当时，而不安于缄默，晨揣夕摩，索一二事以为立说之资，而掇拾迂远之陈言以充幅；亦且栩栩然曰：“吾亦为社稷计灵长，为生民拯水火者也。”以自炫而已矣。",
        "level": 2
    },
    {
        "书名": "宋论",
        "年号名": "真宗",
        "序号": "三",
        "章节名": "宋论·真宗三",
        "text": "非此，则抑有诵一先生之言，益以六经之绪说，附以历代之因革，时已异而守其故株，道已殊而寻其蠹迹；从不知国之所恃赖，民之所便安，而但任其闻见之私，以争得失；而田赋、兵戎、刑名、官守，泥其所不通，以病国毒民而不恤。非此，则有身之所受，一事之甘苦，目之所睹，一邑之利病，感激于衡茅，而求伸于言路。其言失也，亦果有失也。其言得也，亦果有得也。而得以一方者，失于天下；得以一时者，失于百年。小利易以生愚氓之喜，隐忧实以怵君子之心。若此者，心可信也，理可持也，而如其听之，则元气以伤，大法以圮，弊且无穷。而况挟前数者之心以诬上行私，而播恶下土者乎？故上书陈利害者，无一言之足听者也。",
        "level": 2
    },
    {
        "书名": "宋论",
        "年号名": "真宗",
        "序号": "三",
        "章节名": "宋论·真宗三",
        "text": "李文靖自言曰：“居位无补，唯中外所陈利害，一切报罢，可以报国。”所谓大臣者，以道事君。此可以当之矣。道者安民以定国，至正之经也。秉道以宅心而识乃弘，识唯其弘而志以定，志定而断以成，断成而气以静，气静而量乃可函受天下而不迫。天下皆函受于识量之中，无不可受也，而终不为之摇也。大矣哉！一人之识，四海之藏，非有道者，孰能不惊于所创闻而生其疑虑哉？",
        "level": 2
    },
    {
        "书名": "宋论",
        "年号名": "真宗",
        "序号": "三",
        "章节名": "宋论·真宗三",
        "text": "夫天下有其大同，而抑有其各异，非可以一说竟也久矣。其大同者，好生而恶死也，好利而恶害也，好逸而恶劳也。各守其大经，不能无死者，而生者众矣；不能无害者，而利者长矣；不能无劳者，而逸者达矣。天有异时，地有异利，人有异才，物有异用。前之作者，历千祀，通九州，而各效其所宜；天下虽乱，终亦莫能越也。此之所谓伤者，彼之所自全；此之所谓善者，彼之所自败。虽仁如舜，智如禹，不能不有所缺陷以留人之指摘。识足以及此矣，则创制听之前王，修举听之百执，斟酌听之长吏，从违听之编氓，而天下各就其纪。故陈言者之至乎吾前，知其所自起，知其所自淫；知其善而不足以为善，知其果善而不能出吾之圜中。蝉噪而知其为夏，蛩吟而知其为秋，时至则鸣，气衰则息，安能举宗社生民以随之震动？而士自修其素业，民自安其先畴，兵自卫其职守，贤者之志不纷，不肖之奸不售。容光普照，万物自献其妍媸，识之所周，道以之定。故曰：“天下之动，贞于一者也。”文靖之及此，迥出于姚元之、陆敬舆、司马君实之表，远矣。",
        "level": 2
    },
    {
        "书名": "宋论",
        "年号名": "真宗",
        "序号": "三",
        "章节名": "宋论·真宗三",
        "text": "前乎此者丙吉，后乎此者刘健，殆庶几焉。其他虽有煌炫之绩，皆道之所不许也。以安社稷不足，而况大人之正物者乎？有姚元之，则有张说；有陆敬舆，则有卢杞；有司马君实，则有王安石；好言而莠言兴，好听而讼言竞。唯文靖当国之下，匪徒梅询、曾致尧之屏息也；王钦若列侍从而不敢售其奸；张齐贤、寇准之伉直而消其激烈；所以护国家之元气者至矣。文靖没，宋乃多故，笔舌争雄，而郊原之妇子，不能宁处于枲园瓜圃之下矣。《诗》曰：“高山仰止，景行行止。”高者，不易攀也；景者，无有歧也；道之所以覆冒万物而为之宗也。岂易及哉！岂易及哉！",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "澶州之役，寇平仲折陈尧叟、王钦若避寇之策，力劝真宗渡河决战，而日与杨大年饮博歌呼于帐中。故王钦若之谮之曰：“准以陛下为孤注。”其言亦非无因之诬也。王从珂自将以御契丹于怀州，大败以归而自焚；石重贵自将以追契丹于相州，诸将争叛而见俘于虏；皆孤注也。而真宗之渡河类之。且契丹之兵势方张，而饮谑自如，曾无戒惧，则其保天子之南归，而一兵不损，寸土不失，似有天幸焉，非孤注者之快于一掷乎？则钦若之谮，宜其行矣。",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "呜呼！盈宋之庭，铮铮自命者充于班序，曾无一人能知准之所恃，而惊魂丧魄，始挠其谋，终妒其功，高琼、杨亿以外，皆巾帼耳。后之论者曰：“准以静镇之也。”生死存亡决于俄顷，天子临不测之渊，而徒以静镇处之乎？则论者亦冯拯、王钦若之流匹，特见事成而不容已于赞美，岂知准者哉？无所见而徒矜静镇，则景延广十万横磨之骄语，且以速败，而效之者误人家国，必此言矣。",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "夫静镇者，必有所以镇而后能静也。谢安围棋赌墅，而挫苻坚于淝水，非但恃谢玄北府之兵也。慕容垂、朱序、张天锡之撑持实久矣。夫平仲所恃者奚在哉？按事之始终，以察势之虚实，则洞若观火矣。愚者自不察耳。",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "观其形势，固非小有所得而遽弭耳以退也。乃增卅万之赂，遂无一矢之加，历之数十年，而无南牧之马。岂萧挞览之偶中流矢，曹利用之口给辩言，遂足戢其戎心哉？兵甫一动，而议和之使先至，利用甫归，而议和之使复来，则其且前且却、徜徉无斗志者，概可知也。契丹之灭王从珂也，石敬瑭为之内主；其灭石重贵也，杜威、赵延寿为之内主，契丹不能无内应而残中国，其来旧矣。此内之可恃者也。",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "且今之契丹，非昔之契丹矣。隆绪席十六州之安，而内淫于华俗；国人得志于衣锦食粱，而共习于恬嬉。至是而习战之将如休哥辈者，亦已骨朽。其入寇也，闻李继迁以蕞尔之小丑，陷朔方，胁朝廷，而羁縻弗绝；及其身死子弱，国如浮梗，而尚无能致讨，且不惜锦绮以饵之使安。宋之君臣，可以虚声恐喝而坐致其金缯，姑以是胁之，而无俟于战也。则挟一索赂之心以来，能如其愿而固将引去，虏主之情，将士之志，三军之气，胥此焉耳矣。故其攻也不力，其战也不怒，关南之士，亦可得则得，不得则已之本情；兵一动而使频来，和之也易，而攻之也抑无难。平仲知之深，持之定，特兵谋尚密，不欲昌言于众以启哓哓之辩论耳。使乘其不欲战之情而亟攻之，因其利我之和而反制之，宁我薄人，必胜之道也。平仲曰：“可保百年无事。”非虚语也。此外之可恃者也。",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "可恃之情形，如彼其昭著，六军之士，欢呼震野，皆已灼见无疑。唯钦若、尧叟、冯拯之流，闻边情而不警于耳，阅奏报而不留于目；挟雕虫之技，傲将吏而不使尽言；修鹄立之容，迨退食而安于醉梦；羽书洊至，惊于迅雷；金鼓乍闻，茫如黑雾；则明白显易之机，在指掌之间，而莫之能喻。已而虏兵忽退，和议无猜，且不知当日之何以得此于契丹。则其云孤注者，虽倾妒之口，抑心所未喻，而亿其必然也。",
        "level": 2
    },
    {
        "书名": "宋论",
        "年号名": "真宗",
        "序号": "四",
        "章节名": "宋论·真宗四",
        "text": "故体国之大臣，临边疆之多故，有密用焉，而后可以静镇。密者缜也，非徒其藏而不泄也。得将吏之心，而熟审其奏报；储侦谍之使，而曲证其初终；详于往事，而知成败之繇；察其合离，而知强弱之数。故蹲伏匿于遐荒，而防其驰突；飞镝交于左右，而视若虻蠓；无须臾之去于心者，无俄顷之眩于目。其密也，斯以暇也；其暇也，斯以奋起而无所惴也。谢安石之称《诗》曰：“谟定命，远犹辰告。”命定于夙而时以告，猷斯远矣。夫岂易言静镇哉！",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "王旦受美珠之赐，而俯仰以从真宗之伪妄，以为荧于货而丧其守，非知旦者，不足以服旦也。人主欲有所为，而厚贿其臣以求遂，则事必无中止之势，不得，则必不能安于其位。及身之退，而小人益肆，国益危。旦居元辅之位，系国之安危，而王钦若、丁谓、陈彭年之徒，侧目其去，以执宋之魁柄。则其迟回隐忍而导谀者，固有不得已于斯者矣。",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "真宗之夙有侈心也，李文靖知之久矣。澶州和议甫成，而毕士安散兵归农，罢方镇，招流亡，饰治平之象，弛不虞之防，启其骄心，劝之夸诞，非徒钦若辈之导以恬嬉也。钦若曰：“唯封禅可以镇服四海，夸示外国。”言诚诞矣。然而契丹愚昧，惑于祥，以戢其戎心者抑数十年。则旦知其不可，而固有不能遏抑者也。钦若、谓之奸，旦知之矣。陈彭年上文字，旦瞑目不视矣。钦若之相，旦沮之十年矣。奉“天书”而悒怏，死且自愧，激而欲披缁矣。然而终不能已于顺非从欲之恶者，于此而知大臣之不易于任也。",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "使旦而为孙奭，则亦可以“天岂有书”对也。使旦而为周起，则亦可以“毋恃告成”谏也。即使旦已处外而为张咏，亦可以乞斩丁谓争也。且使旦仍参政而为王曾，犹可以辞会灵宫使自异也。今既委国而任之我，外有狡虏，内有群奸，大柄在握，君心未厌，可以安上靖邦、息民弭患。而愤起一朝，重违上旨，虚位以快小人之速进，为国计者，亦难言之。故曰大臣不易任也。",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "虽然，旦之处此也，自有道焉。旦皆失之，则彷徨而出于苟且之涂，弗能自拔，其必然矣。澶州受盟纳贿之耻，微钦若言，君与大臣岂能无愧于心？恬然以为幸者，毕士安葸畏之流耳。旦既受心膂之托，所用雪耻而建威者，岂患无术哉？任曹玮于西陲，乘李德明之弱而削平之，以断契丹之右臂，而使詟于威，可决策行也。兵初解而犹可挑，戍初撤而犹可置，择将帅以练士马，慎守令以实岩邑，生聚教训，举天下之全力以固河北而临幽、燕，可渐次兴也。能然，则有以启真宗愤耻自强之心，作朝气以图桑榆之效，无用假鬼神以雪前羞，而钦若不能逞其邪矣。",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "如其才不逮，则其初膺爰立之命，不可不慎也。旦之登庸，以寇准之罢相也。钦若不能与同朝，则旦亦不可与钦若并用。乃钦若告旦以祥瑞之说，旦无以处之，而钦若早料其宜无不可。则旦自信以能持钦若，而早已为钦若所持。夫其为钦若持，而料其不能为异者，何也？相位故也。使旦于命相之日，力争寇准之去，而不肯代其位，则钦若之奸不摧而自折，真宗之惑不辨而自释，亦奚至孤立群奸之上，上下交胁以阿从哉？进退之际，道之枉直存焉，旦于此一失，而欲挽之于终，难矣！既乏匡济之洪猷，以伸国威而定主志；抑不审正邪之消长，以慎始进而远佞人；虽有扶抑之微权，而不容不诎。要而言之，视相已重，而不知其重不在位，而在所以立乎其位者也。",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "宋之盛也，其大臣之表见者，风采焕然，施于后世，繁有人矣；而责以大臣之道，咸有歉焉。非其是非之不明也，非其效忠之不挚也，非其学术之不正也，非其操行之不洁也，而恒若有一物焉，系于心而不能舍。故小人起从而蛊之，已从而玩之，终从而制之；人主亦阳敬礼而阴菲薄之。无他，名位而已矣。夫君子乐则行，方行而忧，忧即违也；忧则违，方违而乐，乐又可行也。内审诸己，而道足以居，才足以胜，然后任之也无所辞。外度诸人，而贤以汇升，奸以夙退，然后受之也无所让。以此求之张齐贤、寇准、王曾、文彦博、富弼、杜衍诸贤，能超然高出于升沉兴废之间者，皆有憾也。而旦适遇真宗眷注之深，则望愈隆，权愈重，所欲为者甚殷，所可为者甚赜；于是而濡轮曳尾以求济，而不遂其天怀，以抱愧于盖棺，皆此为之矣。",
        "level": 2
    },
    {
        "书名": "宋论",
        "年号名": "真宗",
        "序号": "五",
        "章节名": "宋论·真宗五",
        "text": "呜呼！世教之衰，以成乎习俗之陋也。童而习之，期其至而不能必得，天子而下，宰相而已。植根于肺腑，盘结而不可锄。旦之幼也，其父佑植三槐于庭，固已以是为人生之止境，而更何望焉。后世之人才所繇与古异也，不亦宜乎！",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "宋初，吏治疏，守令优闲。宰执罢政出典州郡者，唯向敏中勤于吏事。寇准、张齐贤非无综核之才也，而倜傥任情，日事游宴；故韩琦出守乡郡，以“昼锦”名其堂；是以剖符为休老之地，而不以民瘼国计课其干理也。且非徒大臣之出镇为然矣。遗事所纪者，西川游宴之盛，殆无虚月，率吏民以嬉，而太守有“遨头”之号。其他建亭台，邀宾客，携属吏以登临玩赏，车骑络绎，歌吹喧阗，见于诗歌者不一。计其供张尊俎之费，取给于公帑者，一皆民力之所奉也；而狱讼征徭，且无暇以修职守；导吏民以相习于逸豫，不忧风俗之日偷，宜其为治道之蠹也滋甚。然而历五朝、百余年间，民以恬愉，法以画一，士大夫廉隅以修，萑苇草泽无揭竿之起。迄乎熙宁以后，亟求治而督责之令行，然后海内骚然，盗夷交起。繇此思之，人君抚有四海，通天下之志以使各得者，非一切刑名之说所可胜任，审矣。",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "子曰：“一张一弛，文武之道也。”张弛之用，敬与简之并行不悖者也。故言治者之大病，莫甚于以申、韩之惨核，窜入于圣王居敬之道。而不知其病天下也，如揠苗而求其长也。",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "夫俭勤与敬，治道之美者也。恃二者以恣行其志，而无以持其一往之意气，则胥为天下贼。俭之过也则吝，吝则动于利以不知厌足而必贪。勤之亟也必烦，烦则责于人以速如己志而必暴。俭勤者，美行也；贪暴者，大恶也；而弊之流也，相乘以生。夫申、韩亦岂以贪暴为法哉？用其一往之意气，以极乎俭与勤之数，而不知节耳。若夫敬者，持于主心之谓也。于其弛，不敢不张以作天下之气。于其张，不敢不弛以养天下之力。谨握其枢机，而重用天下，不敢以己情之弛而弛天下也，不敢以己气之张而张天下也。故敬在主心，而天下咸食其和。",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "夫天有肃，则必有温矣；夫物有华，而后有实矣。上不敢违天之化，下不敢伤物之理，则易简而天下之理得，固非外儒术而内申、韩者之所能与也。以己之所能为，而责人为之，且以己之所不欲为强忍为之，而以责人；于是抑将以己之所固不能为，而徒责人以必为。如是者，其心恣肆，而持一敬之名，以鞭笞天下之不敬，则疾入于申、韩而为天下贼也，甚矣！",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "夫先王之以凝命守邦而绥天下也，其道协于张弛之宜，固非后世之所能及。而得其意以通古今之变，则去道也犹近。此宋初之治，所以天下安之而祸乱不作者也。",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "三代之治，其详不可闻矣。观于聘、燕之礼，其用财也，如此其费而不吝；饮、射、烝、蜡之制，其游民也，如此其裕而不烦。天子无狗马声色玩好之耽，而不以宵旦不遑者督其臣民；长吏无因公科敛、取货鬻狱之恶，而不以寝处不宁者督其兆庶。故《皇华》以劳文吏，《四牡》以绥武臣，《杕杜》以慰戍卒，《卷阿》以答燕游，《东山》咏结缡之欢，《芣苜》喜春游之乐，皆圣王敬以承天而下宜乎人者。其弛也，正天子之张于密勿以善调其节者也。",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "宋初之御天下也，君未能尽敬之理，而谨守先型，无失德矣。臣未能体敬之诚，而谨持名节，无官邪矣。于是而催科不促，狱讼不繁，工役不损，争许不兴。禾黍既登，风日和美，率其士民游泳天物之休畅，则民气以静，民志以平。里巷佻达之子弟，消其嚣凌之戾气于恬愉之下，而不皇皇然逐锥刀于无厌；怀利以事其父兄，斯亦平情之善术也。奚用矫情于所不堪，惜财于所有余，使臣民迫束纷纭，激起而相攘敚哉？《易》曰：“乾始能以美利利天下，不言所利。”不言利者，利之所以美也。内申、韩而外儒术，名为以义正物，而实道之以利也。区区以糜财为患者，守瓶之智，治一邑而不足，况天下乎！",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "夫财之所大患者，聚耳。天子聚之于上，百官聚之于下，豪民聚之于野。聚之之实，敛人有用之金粟，置之无用之窖藏。聚之之心，物处于有余而恒见其不足。聚之之弊，辇之以入者不知止，而窃之以出者无所稽。聚之之变，以吝陋激其子孙，而使席丰盈以益为奢侈。聚之之法，掊克之佥人日进其术，而蹈刑之穷民日极于死。于是而八口无宿舂，而民多穷瘠；馈无趋事，而国必危亡。然且曰：“君臣上下如此其俭以勤，而犹无可如何也。”呜呼！劳形怵心以使金死于藏，粟腐于庾，与耳目口体争铢两以怨咨。操是心也，其足以为民上，而使其赤子自得于高天广野之中乎？",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "夫官资于民，而还用之于其地，则犹然民之得也。贡税之入，既以豢兵而卫民，敬祀而佑民，养贤而劝民；余于此者，为酒醴豆笾犒赐之需，而用之于燕游，皆田牧市井之民还得之也。通而计之，其纳其出，总不出于其域，有宽之名，而未尝不惠。较之囊括于无用之地者，利病奚若邪？",
        "level": 2
    },
    {
        "书名": "宋论",
        "年号名": "真宗",
        "序号": "六",
        "章节名": "宋论·真宗六",
        "text": "子曰：“奢则不孙。”恶其不孙，非恶其不啬也。传曰：“俭，德之共也。”俭以恭己，非俭以守财也。不节不宣，侈多藏以取利，不俭莫大于是。而又穷日殚夕、汲汲于簿书期会，以毛举纤微之功过，使人重足以立，而自诧曰勤。是其为术也，始于晏婴，成于墨翟，淫于申、韩，大乱于暴秦；儒之驳者师焉。熙、丰以降，施及五百年，而天下日趋于浇刻。宋初之风邈矣！不可追矣！而况《采薇》《天保》雅歌鸣瑟之休风乎？",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "宋之以隐士征者四：陈抟、种放、魏野、林逋。夫隐，非漫言者。考其时，察其所以安于隐，则其志行可知也。以其行，求其志，以其志，定其品，则其胜劣固可知也。",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "抟之初，非隐者也。唐末丧乱，僭伪相仍，抟弃进士举，结豪侠子弟，意欲有为。其思复唐祚，与自欲争衡也，两不可知，大要不甘为盗窃之朱温、沙陀之部族屈，而思诛逐之；力不赡，志不遂，退而隐伏，乃测天地之机，为养生之术，以留目而见澄清之日。迨宋初而其术成矣，中国有天子，而志抑慰矣。闲心云住，其情既定，未有能移之者。而天子大臣又以处轩辕集者待抟，则不知抟也弥甚。但留其所得于化机之一端，传之李挺之、穆伯长以及邵氏。虽倚于数，未足以穷神化于易简而归诸仁义，则抑与庄周互有得失而不可废也。抟之所用以隐者在此。使其用也，非不能有为于世，而年已垂百，志不存焉，孰得而强之哉？",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "若种放，则风斯下矣。东封西祀，蹑以随车尘，献笑益工，腼颜益厚；则其始授徒山中高谈名理者，其怀来固可知已。世为边将，不能执干戈以卫封疆，而托术于斯，以招名誉；起家阀阅，抑不患名不闻于黼座，诟谇交加，植根自固，恶足比数于士林邪！",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "魏野、林逋之视此，则超然矣。名已达于明主，而交游不结轸于公卿；迹已远于市朝，而讽咏且不忘于规谏。质其义也，而安以无求；乐其情也，而顺以自适。教不欲施，非吝于正人也，以求己也。书不欲著，非怠于考道也，以避名也。若是者，以隐始，以隐终。志之所存，行则赴之，而隐以成。与抟异尚，而非放之所可颉颃久矣。",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "乃以其时考之。则于二子有憾焉。子曰：“有道则见，无道则隐。”云有道者，岂时雍之代，无待于我，但求明主之知以自荣哉？苟非无道，义不可辱，固将因时之知我不知而进退也。今二子者，当真宗之世，君无败德，相不嫉贤，召命已臻，受禄不诬；而长守荒山，骄称巢、许，不已过乎？前乎此者，郑云叟也；后乎此者，苏云卿、吕徽之也。皆抢攘之世，道在全身，而二子非其时也。",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "乃以实考之，抑有不足为二子病者。真宗召命下征之时，宋有天下方五十年，而二子老矣！江南平、太原下之去此也，三十二年尔。则二子志学之始，固犹在割据分争之日也。惩无定之兴亡，恶乱人之去就，所决计以自命者，行吟坐啸于山椒，耿介之志一定，而所学者不及于他。迨天下之既平，二子之隐局已就，有司知而钦之，朝士闻而扬之，天子加礼而愿见之，皆曰：“此隐君子也。”夫志以隐立，行以隐成，以隐而见知，因隐而受爵；则其仕也，以隐而仕，是其隐也，以仕而隐；隐且为梯荣致显之捷径，士苟有志，孰能不耻哉？伊、吕之能无嫌于此者，其道大，其时危，沟中之民，翘首以待其浣涤，故莘野、渭滨，非为卷娄集膻之地。若二子之时，宋无待于二子也。二子之才，充其所能为，不能轶向敬中、孙奭、马知节、李迪而上之也。一日晋立于大廷，无所益于邱山；终身退处于岩穴，无所损于培。则以隐沽清时之禄，而卒受虚声之诮，二子之所不忍为，念之熟矣。岸然表异，以愧夫炫孤清而徼荣宠者，抑岂非裨益风教以效于天下与来世哉！",
        "level": 2
    },
    {
        "书名": "宋论",
        "年号名": "真宗",
        "序号": "七",
        "章节名": "宋论·真宗七",
        "text": "君臣之义，高尚之节，皆君子之所重也。而要视其志之所存。志于仕，则载质策名而不以为辱；志于隐，则安车重币而不足为荣。苟非辱身贱行之伪士，孰屑以高蹈之名动当世而希君相之知乎？嗣是而后，陈烈以迂鄙为天下笑，邵康节志大而好游于公卿之间，固不如周子之不卑小官，伊川之不辞荐召，为直伸其志而无枉于道也。存乎其心之所可安者而已矣。",
        "level": 2
    },
    {
        "书名": "宋论",
        "年号名": "真宗",
        "序号": "八",
        "章节名": "宋论·真宗八",
        "text": "寇平仲求教于张乖崖，乖崖曰：“《霍光传》不可不读。”平仲读之，至“不学无术”而悟，曰：“张公谓我。”夫岂知其悟也，正其迷也？故善听言者之难，善读书者之尤难也，久矣。",
        "level": 2
    },
    {
        "书名": "宋论",
        "年号名": "真宗",
        "序号": "八",
        "章节名": "宋论·真宗八",
        "text": "班史云学，吾未知其奚以学也；其云术，吾未知其术何若也。统言学，则醇疵该矣；统言术，则贞邪疑矣。若夫乖崖之教平仲也，其云术者，贞也；则其云学者，亦非有疵也。奚以知其然邪？乖崖且死，以尸谏，乞斩丁谓头置国门，罢宫观以纾民命。此乖崖之术，夫岂摧刚为柔，矫直为曲，以希世免祸而邀荣之诡术哉？",
        "level": 2
    },
    {
        "书名": "宋论",
        "年号名": "真宗",
        "序号": "八",
        "章节名": "宋论·真宗八",
        "text": "术之为言，路也；路者，道也。记曰：“审端径术。”径与术则有辨。夹路之私而取便者曰径，其共繇而正大者曰术。摧刚为柔、矫直为曲者，径也，非术也。平仲不审乎此，乃惩刚直之取祸，而屈挠以祈合于人主之意欲，于是而任朱能以伪造“天书”进，而生平之玷，不可磨矣。抑亦徒为妖人大逆之媒，而己且受不道之诛，谪死瘴疠之乡。则其惩霍光之失者，祸与光等，而污辱甚焉。术不如其无术，故曰：其悟也，正其迷也。",
        "level": 2
    },
    {
        "书名": "宋论",
        "年号名": "真宗",
        "序号": "八",
        "章节名": "宋论·真宗八",
        "text": "夫人之为心，至无定矣。无学以定之，则惑于多歧，而趋蹊径以迷康庄，固将以蹊径为康庄而乐蹈之。故君子不敢轻言术，而以学正其所趋。霍光之无术，非无张禹、孔光之术也。其不学，非不如张禹、孔光之学也。浸令霍光挟震主之威，而藏身于张禹、孔光之术，则抑且为“伪为恭谨”之王莽，不待其子而身已膺渐台之天诛。非唯乖崖不欲平仲之为此，即班史亦岂欲霍光之若彼哉？学也者，所以择术也，术也者，所以行学也。君子正其学于先，乃以慎其术于后。《大学》之道，正身以正家，正家以正天下。正身者，刚而不可挠，直而不可枉，言有物而不妄，行有恒而不迁，忠信守死以不移，骄泰不期而自远。光能以是为术，则虽有芒刺之君，无所施其疑忌；虽有悍妻骄子，不敢肆其凶逆；而永保令名于奕世矣。夫光立非常之功，居危疑之地，唯学可以消其衅。况平仲之起家儒素，进退唯君，无逼上之嫌者乎！伊尹之学，存乎伊训；傅说之学，存乎说命；周公之学，存乎《无逸》；召公之学，存乎旅獒。张禹、孔光掇拾旧闻，资其柔佞，以正若彼，以邪若此，善读书者其何择焉？平仲怏怏于用舍，一不得当，刓方为圆，扬尘自蔽，与王钦若、丁谓为水火，而效其尤。夫且曰吾受教于张公而知术矣。惜哉！其不得为君子，而自贻窜殛之灾。故曰：其悟也，正其迷也。",
        "level": 2
    },
    {
        "书名": "宋论",
        "年号名": "真宗",
        "序号": "八",
        "章节名": "宋论·真宗八",
        "text": "君子之学于道也，未尝以术为讳，审之端之而已矣。得失者，义利之大辨；审之也，毫发不可以差。贞淫者，忠佞之大司；端之也，跬步不可以乱。禄不可怀，权不可怙，君恶不可以逢，流俗不可以徇，妖妄不可姑为尝试，宵小不可暂进与谋。《诗》云：“周道如砥，其直如矢。”行之家而家训修，行之天下而天下之风俗正，行之险阻而险阻平；可荣可悴，可生可死，而心恒泰然。君子之以学定其心而术以不穷者，此而已矣。乖崖之言术者，此也。则意班史之言术者，亦应未远于此也。平仲所习闻于当世之学者，杨亿、刘筠，彼所谓浮华之士也，则固不足以知学者之术矣。恶足以免于疚哉？",
        "level": 2
    },
    {
        "书名": "宋论",
        "年号名": "真宗",
        "序号": "九",
        "章节名": "宋论·真宗九",
        "text": "小人之不容于君子，黜之、窜之、诛之，以大快于人心，而要必当于其罪。罪以正名，名以定法，法以称情。情得法伸，奸以永惩，天下咸服，而小人亦服于其罪而莫能怨。君子非求免怨于小人也，而怨以其理，则君子固任其愆。且使情不得而怨以其理者勿恤，则深文忮害之门启，而小人操此术以致难于君子也，靡所不至，遂以召罗织于无穷。故君子之治小人也，至于当其罪而止，而权术有所不用。不得，则姑舍而待其自毙。苟己无愆，得失治乱听之于理数，不得而无自失，不治而不酿乱，足以自靖而已矣。正大持理法之衡，刑赏尽忠厚之致，不可不慎也。",
        "level": 2
    },
    {
        "书名": "宋论",
        "年号名": "真宗",
        "序号": "九",
        "章节名": "宋论·真宗九",
        "text": "王曾，宋之君子也。丁谓之为小人，天下允之，万世允之者也。真宗崩，嗣君始立，曾与谓分执政柄，两不相容。谓之怨毒满天下，公恶遍朝廷，必不容于执政者，可计日待也。即旦夕不可使尸辅弼之权，号于王庭而决去之，亦岂患无辞？曾欲去之，诱谓留身，密陈其恶于冲主，权也；亦权之不诡于正者也。乃以山陵改作，石穴水出，而为之辞曰：“谓欲葬真宗于绝地，使无后嗣。”致雷允恭于大辟，而窜谓于海外。呜呼！此小人陷君子之术，而奈何其效之邪？舍其兴淫祀、营土木、陷寇准、擅除授、毒民病国、妒贤党奸之大罪，使不得昭著于两观；而以诞妄亡实之疑案，杀不当杀者，以致谓于羽山之殛；则孰得曰曾所为者，君子之道哉？",
        "level": 2
    },
    {
        "书名": "宋论",
        "年号名": "真宗",
        "序号": "九",
        "章节名": "宋论·真宗九",
        "text": "移山陵于水石之穴，以为宜子孙者，司天监邢中和之言也；信而从之者，雷允恭也；谓无能为异而听之，庸人之恒态也。苟当其罪以断斯狱，中和以邪说窜，允恭以党邪逐，谓犹得末减，而不宜以此谴大臣。曾乃为之辞曰：“包藏祸心，移皇陵于绝地。”其不谓之深文以陷人也奚辞？夫穿地而得水石，谓非习其术者，而恶能知之？石藏于土，水隐于泉，习其术者，自谓知之，以术巧惑人，实固不能知也。浸使中和、允恭告曾于石未露水未涌之时，而为之名曰宜子孙，曾能折以下有水石而固拒之乎？真宗既不葬于此矣，仁宗无子，继有天下者，非真宗之裔，又岂曾仍用旧穴之罪乎？中和以为宜子孙，妄也；曾曰绝地，亦妄也。两妄交争，而曾偶胜。中和、允恭且衔冤于地下，勿论谓矣。天下之恶谓怨谓，而欲其窜死也，久矣；一闻抵法，而中外交快。乃谓奸邪病国之辜，不昭著于天下以儆官邪，则君子不以为快。乘母后之怒，以非其罪而死谓于穷发瘴疠之乡，君子且为谓悲矣。谓以是而窜死，谓之荣也，而曾何幸焉？",
        "level": 2
    },
    {
        "书名": "宋论",
        "年号名": "真宗",
        "序号": "九",
        "章节名": "宋论·真宗九",
        "text": "呜呼！宋之以“不道”“无将”陷人于罪罟者，自谓陷寇准始。急绝其流，犹恐不息，曾以是相报，而益长滔天之浸。嗣是而后，章惇、苏轼党人交相指摘，文字之疵，诬为大逆，同文馆之狱兴，而毒流士类者不知纪极。君非襁褓之子，臣非拥兵擅土之雄，父子兄弟世相及而位早定，环九州以共戴一王，宗社固若盘石，孰为“无将”？孰为“不道”？藉怀不逞之心，抑又何求而以此为名，交相倾于不赦之罗网？曾欲诛逐小人，而计出于此，操心之险，贻害之深，谁得谓宋之有社稷臣哉！其君子，气而已矣。其小人，毒而已矣。气之与毒，相去几何？君子小人之相去，亦寻丈之间而已矣。天下后世之欲为君子者，尚于此焉戒之哉！",
        "level": 2
    },
    {
        "书名": "宋论",
        "年号名": "真宗",
        "序号": "九",
        "章节名": "宋论·真宗九",
        "text": "《宋论》卷三终",
        "level": 2
    },
    {
        "书名": "宋论",
        "年号名": "仁宗",
        "序号": "一",
        "章节名": "宋论·仁宗一",
        "text": "曹魏严母后临朝之禁，君子深有取焉，以为万世法。唐不监而召武、韦之祸，玄宗既靖内难，而后为之衰止。不期宋之方盛而急裂其防也。",
        "level": 2
    },
    {
        "书名": "宋论",
        "年号名": "仁宗",
        "序号": "一",
        "章节名": "宋论·仁宗一",
        "text": "仁宗立，刘后以小有才而垂帘听政，乃至服衮冕以庙见，乱男女之别，而辱宗庙。方其始，仁宗已十有四岁，迄刘后之殂，又十年矣。既非幼稚，抑匪暗昏，海内无虞，国有成宪，大臣充位，庶尹多才，恶用牝鸡始知晨暮哉？其后英宗之立，年三十矣，而曹后挟豢养之恩，持经年之政；盖前之辙迹已深，后之覆车弗恤，其势然也。宣仁以神宗母，越两代而执天下之柄，速除新法，取快人心，尧、舜之称，喧腾今古。而他日者，以挟女主制冲人之口实，授小人以反噬，元佑诸公亦何乐有此。而况母政子政之说，不伦不典，拂阴阳内外之大经，岂有道者所宜出诸口哉？",
        "level": 2
    },
    {
        "书名": "宋论",
        "年号名": "仁宗",
        "序号": "一",
        "章节名": "宋论·仁宗一",
        "text": "夫汉、唐女主之祸，有繇来矣。宫闱之宠深，外戚之权重，极重难返之势，不能逆挽于一朝。故虽骨鲠大臣如陈蕃者，不能不假手以行其志。至于宋，而非其伦矣。然而刘后无可奉之遗命，而持魁柄迄于老死而后释，孰假之权？则丁谓之奸实成之也。谓以邪佞逢君，而怨盈朝野，及此而事将变矣，结雷允恭以奉后而觊延其生命，则当国大臣秉正以肃清内外，在此时矣。王曾执政，系天下之望者不轻，曾无定命之谟，倡众正以立纲纪，仍假手乞灵于帘内，以窜谓而求快于须臾；刘后又已制国之命，而威伸中外，曾且无如之何。然则终始十年，成三世垂帘之陋，激君子小人相攻不下之势，非曾尸其咎而谁委哉？曹后之贼也，先君慎择付托之嗣子，几为庐陵房州之续，则刘后之逐宰相者，逐天子之竽也。微韩公伸任守忠之法，而危词以急撤其帘，浸使如曾，宋其殆矣！韩公一秉道，而革两朝之弊。后起之英，守成宪以正朝廷，夫岂非易易者？而元佑诸公无怀私之恶，有忧国之心，顾且踵曾之失，仍谓之奸，倒授宰制之权于簪珥，用制同异之见于冲人，以不正而临人使正，不已懵乎！",
        "level": 2
    },
    {
        "书名": "宋论",
        "年号名": "仁宗",
        "序号": "一",
        "章节名": "宋论·仁宗一",
        "text": "夫昔之人有用此者，谢安是也。安图再造之功于外，而折桓氏之权于内；苦势已重，不欲独任魁柄，以召中外之疑，贻桓氏以口实。抑恐群从子弟握兵柄，泊方州，倚勋望以自崇，蹈敦、温之覆轨。故奉女主以示有所禀，而自保其臣节。元佑诸公，夫岂当此时、值此势，不得已而姑出于是哉？所欲为者，除新法也。所欲去者，章惇、蔡确邪慝之鄙夫也。进贤远奸，除稗政，修旧章，大臣之道，大臣之所得为也。奉嗣君以为之，而无可避之权，建瓴之势，令下如流，何求不得？而假灵宠于宫闱，以求快于一朝，自开衅隙以召人之攻乎？易动而难静者，人心也。攻击有名、而乱靡有定之祸，自此始矣。用是术者，自王曾之逐丁谓倡之。韩公矫而正之，而不能保其不乱。邪一中于人心，而贤者惑焉，理之不顺，势不足以有行，而世变亟矣。",
        "level": 2
    },
    {
        "书名": "宋论",
        "年号名": "仁宗",
        "序号": "一",
        "章节名": "宋论·仁宗一",
        "text": "夫奉母后以制冲人，逆道也。躬为天子矣，欲使为善，岂必不能？乃视若赘疣，别拥一母后之尊，临其上以相箝束：行一政，曰：太后之忧民也；用一人，曰：太后之任贤也。非甚盛德，孰能忍此？即其盛德，亦未闻天子之孝，唯母命而莫之违也。且以仁宗居心之厚，而全刘氏之恩于终始，其于政事无大变矣。而刘后方殂，吕夷简、张耆等大臣之罢者七人，王德用、章德象俱以不阿附故，而受显擢。则元佑诸公推崇高后以改法除奸，而求其志道之伸，保百年之长治也，必不可得矣。太后固曰：“官家别用一番人。”而诸公不悟，盱豫以鸣，曾莫恤后灾之殆甚，何为者也？王曾幸而免此者，仁宗居心之厚，而范希文以君子之道立心，陈“掩小故以全大德”之言，能持其平也。观于此，而韩、范以外，可谓宋之有大臣乎？",
        "level": 2
    },
    {
        "书名": "宋论",
        "年号名": "仁宗",
        "序号": "一",
        "章节名": "宋论·仁宗一",
        "text": "不可拂者，大经也；不可违者，常道也。男正位乎外，女正位乎内，既嫁从夫，夫死从子，妇道之正也。虽有庸主，犹贤哲妇。功不求苟成，事不求姑可，包鱼虽美，义不及宾。此义一差，千涂皆谬，可不慎与！",
        "level": 2
    },
    {
        "书名": "宋论",
        "年号名": "仁宗",
        "序号": "二",
        "章节名": "宋论·仁宗二",
        "text": "仁宗之称盛治，至于今而闻者羡之。帝躬慈俭之德，而宰执台谏侍从之臣，皆所谓君子人也，宜其治之盛也。夷考宋政之乱，自神宗始。神宗之以兴怨于天下、贻讥于后世者，非有奢淫暴虐之行；唯上之求治也亟，下之言治者已烦。乃俞其臣下之烦言，以启上之佚志，则自仁宗开之。而朝不能靖，民不能莫，在仁宗之时而已然矣。",
        "level": 2
    },
    {
        "书名": "宋论",
        "年号名": "仁宗",
        "序号": "二",
        "章节名": "宋论·仁宗二",
        "text": "国家当创业之始，繇乱而治，则必有所兴革，以为一代之规。其所兴革不足以为规一代者，则必速亡。非然，则略而不详、因陋而不文、保弱而不竞者，皆有深意存焉。君德、民心、时会之所凑，适可至于是；既至于是，而亦足以持国于不衰。乃传之数世而弊且生矣。弊之所生，皆依法而起，则归咎于法也，不患无辞。其为弊也，吏玩而不理，士靡而亡实，民骄而不均，兵弛而不振；非其破法而行私，抑沿法而巧匿其奸也。有志者愤之，而求治之情，迫动于上，言治之术，竞起于下；听其言，推其心，皆当时所可厌苦之情事，而厘正之于旦夕，有余快焉。虽然，抑岂必归咎于法而别求治理哉？吏玩而不理，任廉肃之大臣以饬仕阶而得矣。士靡而亡实，崇醇雅之师儒以兴正学而得矣。民骄而不均，豪民日竞，罢民日瘠，人事盈虚之必有也；宽其征徭，疲者苏而竞者无所容其指画矣。兵弛而不振，籍有而伍无，伍有而战无，战争久息之必然也；无荐贿之将，无私杀之兵，委任专而弛者且劝以强劲矣。若是者，任得其人，而法无不可用。若十一千百之挂漏，创法者固留有余以养天下而平其情。匹夫匹妇祁寒暑雨之怨咨，猾胥奸民为鼠为雀之啄龁，恶足坏纲纪而伤教化？有天下者，无容心焉可矣。",
        "level": 2
    },
    {
        "书名": "宋论",
        "年号名": "仁宗",
        "序号": "二",
        "章节名": "宋论·仁宗二",
        "text": "宋自建隆开国，至仁宗亲政之年，七十余岁矣。太祖、太宗之法，敝且乘之而生者，自然之数也。夫岂唯宋祖无文、武之至德，议道之公辅无周、召之弘猷乎？即以成周治教之隆，至于穆、昭之世，蛹蠹亦生于简策，固不足以为文、武、周、召病也。法之必敝矣，非鼎革之时，愈改之，则弊愈丛生。苟循其故常，吏虽贪冒，无改法之可乘，不能托名逾分以巧为吹索。士虽浮靡，无意指之可窥，不能逢迎揣摩以利其诡遇。民虽强可凌弱，无以启之，则无讦讼之兴以两俱受毙，俾富者贫而贫者死。兵虽名在实亡，无以乱之，则无游惰之民以枭张而起，进则为兵而退则为盗。唯求治者汲汲而忧之，言治者啧啧而争之，诵一先生之言，古今异势，而欲施之当时，且其所施者抑非先王之精意；见一乡保之利，风土殊理，而欲行之九州，且其所行者，抑非一邑之乐从。神宗君臣所夜思昼作，聚讼盈廷，飞符遍野，以使下无法守，开章惇、蔡京爚乱以亡之渐者，其风已自仁宗始矣。前乎此者，真宗虽有淫祀骄奢之失，王钦若、丁谓虽有贪权惑主之恶，而李太初慎持之于前，王子明谨守之于后。迨乎天圣、明道之间，老成凋谢已向尽矣。仅一直方简重之李迪，起自迁谪，而任之不专。至若王曾等者，非名节之不矜也，非勤劳之不夙也，以术间道，以气矜刚；而仁宗当受谏之美名，慕恤下之仁闻，欣然举国以无择于听。迨及季年，天章开，条陈进，唯日不给，以取纲维而移易之；吏无恒守，士无恒学，民无恒遵，兵无恒调。所赖有进言者，无坚僻之心，而持之不固；不然，其为害于天下，岂待熙、丰哉？知治道者，不能不为仁宗惜矣。",
        "level": 2
    },
    {
        "书名": "宋论",
        "年号名": "仁宗",
        "序号": "二",
        "章节名": "宋论·仁宗二",
        "text": "夫秉慈俭之德，而抑有清刚之多士赞理于下，使能见小害而不激，见小利而不歆，见小才而无取，见小过而无苛；则奸无所荧，邪无能间，修明成宪，休养士民，于以坐致升平，绰有余裕。柰之何强饮疥癣之疾以五毒之剂，而伤其肺腑哉！故仁宗之所就者，概可见矣。迹其谋国，则屡败于西而元昊张，启侮于北而岁币增。迹其造士，则闻风而起者，苏氏父子掉仪秦之舌；揣摩而前者，王安石之徒，习申、商之术；后此之挠乱天下者，皆此日之竞进于大廷。故曰神宗之兴怨于天下、贻讥于后世者，皆仁宗启之也。",
        "level": 2
    },
    {
        "书名": "宋论",
        "年号名": "仁宗",
        "序号": "二",
        "章节名": "宋论·仁宗二",
        "text": "夫言治者，皆曰先王矣。而先王者，何世之先王也？孔子曰：“吾从周。”非文、武之道隆于禹、汤也。文、武之法，民所世守而安焉者也。孟子曰：“遵先王之法。”周未亡，王者未作，井田学校所宜遵者，周之旧也。官习于廷，士习于学，民习于野；善者其所夙尚，失者其所可安，利者其所允宜，害者其所能胜；慎求治人而政无不举。孔、孟之言治者，此而已矣。啧啧之言，以先王为口实，如庄周之称泰氏，许行之道神农，曾是之从，亦异于孔子矣。故知治者深为仁宗惜也。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "仁宗有大德于天下，垂及今而民受其赐；抑有大弊政以病民者二百年，其余波之害，延于今而未已。盖其求治之心已亟，但知之而即为之，是故利无待而兴，害不择而起。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "其有大德于天下者，航海买早稻万石于占城，分授民种，是也。其种之也早，正与江南梅雨而相当，可以及时而毕树艺之功；其熟也早，与深秋霜燥而相违，可弗费水而避亢旱之害；其种之也，田不必腴而获不赀，可以多种而无瘠芜之田；皆其施德之普也。昔者周有天下，既祀后稷以配天，为一代之祖；又祀之于稷以配社，享万世之报。然则有明王起，饬正祀典以酬功德，奉仁宗以代周弃而享祀千秋，其宜也。惜乎无与表章者，史亦略记其事而不揄扬其美，则后王之过也。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "若其弊之病天下者，则听西川转运使薛田、张若谷之言，置交子务是也。交子变而为会子，会子变而为钞，其实皆敝纸而已矣。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "古之税于民也，米粟也，布缕也。天子之畿，相距止于五百里；莫大诸侯，无三百里之疆域；则粟米虽重，而输之也不劳。古之为市者，民用有涯，则所为者简；田宅有制，不容兼并，则所赍以易者轻。故粟米、布帛、械器相通有无，而授受亦易。至于后世，民用日繁，商贾奔利于数千里之外；而四海一王，输于国、饷于边者，亦数千里而遥；转挽之劳，无能胜也。而且粟米耗于升龠，布帛裂于寸尺，作伪者湮湿以败可食之稻麦，靡薄以费可衣之丝枲。故民之所趋，国之所制，以金以钱为百物之母而权其子。事虽异古，而圣王复起，不能易矣。乃其所以可为百物之母者，固有实也。金、银、铜、铅者，产于山，而山不尽有；成于炼，而炼无固获；造于铸，而铸非独力之所能成，薄赀之所能作者也。其得之也难，而用之也不敝；输之也轻，而藏之也不腐。盖是数物者，非宝也，而有可宝之道焉。故天下利用之，王者弗能违也。唯然，而可以经久行远者，亦止此而已矣。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "交子之制，何为也哉？有楮有墨，皆可造矣，造之皆可成矣；用之数，则速裂矣；藏之久，则改制矣。以方尺之纸，被以钱布之名，轻重唯其所命而无等，则官以之愚商，商以之愚民，交相愚于无实之虚名，而导天下以作伪。终宋之世迄于元，延及洪、永之初，笼百物以府利于上，或废或兴，或兑或改，千金之赀，一旦而均于粪土，以颠倒愚民于术中；君天下者而思为此，亦不仁之甚矣！夫民不可以久欺也，故宣德以来，不复能行于天下。然而余害迄今而未已，则伤诏禄之典，而重刑辟之条，无明王作，而孰与更始？其害治亦非小矣。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "钞之始制也，号之曰“千钱”，则千钱矣。已而民递轻之，而所值递减，乃至十余钱而尚不售，然而“千钱”之名固有也。俸有折钞以代米，乃至一石而所折者数钱；律有估物以定赃，乃至数金而科罪以满贯。俸日益薄，而吏毁其廉；赃日益重，而民极于死。仅一钞之名成，而害且积而不去，况实用以代金钱，其贼民如彼乎？益之以私造之易，殊死之刑日闻于司寇，以诱民于阱而杀之，仁宗作俑之愆，不能辞矣。",
        "level": 2
    },
    {
        "书名": "宋论",
        "年号名": "仁宗",
        "序号": "三",
        "章节名": "宋论·仁宗三",
        "text": "是故君天下者，一举事而大利大害皆施及无穷，不可不审也。听言轻，则从善如流，而从恶亦如流。行法决，则善之所及者远，而恶之所被者亦长矣。以仁如彼，以不仁如此，仁宗两任之，图治者其何择焉？舜之大智也，从善若决江、河，而戒禹曰：“无稽之言勿听。”以其大智，成其至仁，治道尽此矣。",
        "level": 2
    },
    {
        "书名": "宋论",
        "年号名": "仁宗",
        "序号": "四",
        "章节名": "宋论·仁宗四",
        "text": "大臣进位宰执，而条列时政以陈言，自吕夷简始。其后韩、范、富、马诸君子，出统六师，入参三事，皆于受事之初，例有条奏。闻之曰：“天下有道，行有枝叶，天下无道，言有枝叶。”以此知诸公失大臣之道。而明道以后，人才之寖降，风尚之寖卑，前此者石、李、向、王之风轨，不可复追矣。",
        "level": 2
    },
    {
        "书名": "宋论",
        "年号名": "仁宗",
        "序号": "四",
        "章节名": "宋论·仁宗四",
        "text": "《书》曰：“敷奏以言，明试以功。”以言者，始进之士，非言无以达其忱；上之庸之，非言无以知其志。故观其引伸，知其所学；观其蕴藉，知其所养；非必言之可行而听之行也。后世策问贤良，科举取士，其法循此，而抑可以得人；然而不能无不得之人矣。至于既简在位，或贤或否，则以功而明试之，非以言者之始测于影响，而下亦仅此以为自效之资也。且夫藉言以为羔雁者，亦挟长求进之士尔。其畜德抱道、具公辅之器者，犹不屑此。而况大任在躬，天职与共，神而明之、默而成之者，非笔舌之所能宣；而喋喋多言，以掩力行不逮之愆尤乎？",
        "level": 2
    },
    {
        "书名": "宋论",
        "年号名": "仁宗",
        "序号": "四",
        "章节名": "宋论·仁宗四",
        "text": "即以敷奏言之，射策之士，谏议之官，言不容已也，而抑各有其畔，不可越也。将以匡君之过与？则即以一德之凉，推其所失而导之以改，无事掇拾天德王道，尽其口耳之所记诵者，罄之于一牍也。非是者，为鬻才之曲士。将以指政之非与？则即一事之失，极其害之所至，而陈其所宜，无事旁推广引，泛及他端之未善，以责效于一朝也。非是者，为乱政之辩言。将以摘所用之非人与？则即以一人之罪状，明列其不可容，无事抑此伸彼，滥及盈廷，以唯吾所欲废置也。非是者，为死党之憸人。将以论封疆之大害与？则即以一计之乖张，专指而征其必偾，无事胪列兵法，画地指天，以遥制生杀之枢机也。非是者，为首祸之狂夫。且夫一言出，而且俟君之行此一言也，则事不冗，而力以暇而有余。一言出，而君既行此一言矣，则意相得，而后可因而复进。故志行而言非虚设。行与不行，皆未可必之于君心；姑且言出如哇，而唯恐不充于幅，诚何为者？况乎一人之识，以察一理，尚虑其义不精，而害且伏于其隐。乃搦管经营，旁搜杂引，举君德、民情、兵、农、礼、乐、水、火、工、虞无涯之得失，穷尽之于数尺之章疏。才之果胜与？念之果周与？发果以诚，而行果无不得与？问之心，而固不能自信；按之他日，而已知其不然。徒尔洋洋娓娓、建瓴倾水而出之，不少待焉；不怍之口，莫知其咎，亦孔之丑矣。则在怀才初进之士，与职司言责之臣，犹不可不慎也。而得君已深，历任已夙，居密勿以静镇四海者，尤勿论矣。",
        "level": 2
    },
    {
        "书名": "宋论",
        "年号名": "仁宗",
        "序号": "四",
        "章节名": "宋论·仁宗四",
        "text": "明道以后，宰执诸公，皆代天工以临群动者也。天下之事，唯君与我坐而论之，事至而行之，可兴则兴之已耳，可革则革之已耳。唯道之从，唯志之伸，定命以辰告，不崇朝而遍天下，将何求而不得？奚待烦言以耸众听？如其微言而不悟，直言而不从，欲行而中沮，欲止而旁出；则有引身以退，免疚恶于寸心，而不待暴白以号于人曰：“吾已缕析言之，而上不我庸也。”此宰执大臣所以靖邦纪而息嚣凌之枢要也。在昔李太初、王子明以实心体国，奠七十余年社稷生民于阜安者，一变而为尚口纷呶之朝廷，摇四海于三寸之管，谁尸其咎？岂非倡之者在堂皇，和之者尽士类，其所繇来者渐乎！宰执有条奏矣，侍从有条奏矣，庶僚有条奏矣，有司有条奏矣；乃至草茅之士，有喙斯鸣，无不可有条奏矣。何怪乎王安石之以万言耸人主，俾从己以颠倒国是；而远处蜀山闻风跃起之苏洵，且以权谋憯险之术，习淫遁之文章，售其尉缭、孙膑之诡遇，簧鼓当事，而荧后世之耳目哉？",
        "level": 2
    },
    {
        "书名": "宋论",
        "年号名": "仁宗",
        "序号": "四",
        "章节名": "宋论·仁宗四",
        "text": "姚元之之以十事要玄宗也，在未相之先，谓不可行而己不敢相也，是亦慎进之一术也。既已为相，则唯其行之而无复言矣。陆敬舆之详于论事也，一事竟而又及一事，因时之迫以答上问，而非阔达迂疏以侈文章之富也。宰执之道，司听言以待黜陟耳，息浮言以正人心耳。言出而行浇，言长而忠薄，言之不已，而国事不可为矣。读者惑焉，诧为盛美，违山十里，蟪蛄犹闻，束宋人章奏于高阁，学术治道庶有瘥焉。俗论不然，宜中国之日疲以蹙也。",
        "level": 2
    },
    {
        "书名": "宋论",
        "年号名": "仁宗",
        "序号": "五",
        "章节名": "宋论·仁宗五",
        "text": "仁宗之生，以大中祥符三年，岁在庚申，及嘉佑二年乙酉，二十有六年，拟之于古，未逮乎壮有室之齿也。曹后之立，未及期月，则皇子之生，非所绝望。乃育英宗于宫中，使后拊鞠之。呜呼！念宗社之重而忘私，是岂非能为人之所不能，足为万世法者哉！",
        "level": 2
    },
    {
        "书名": "宋论",
        "年号名": "仁宗",
        "序号": "五",
        "章节名": "宋论·仁宗五",
        "text": "三王以后，与子之法立，苟为适长，道不得而废焉。汉明虽贤，光武犹谓失德；晋惠虽暗，武帝不任其愆。故三代有豫教之法，尽人之所可为，而贤不肖治乱安危举而听之于天，亦且无如之何矣。乃无子而嗣未有定，以及乎危病之际，奸人妇寺挟私意以援立庶支，市德居功，而倒持魁柄，汉唐之祸，率繇此而兴。其近正者，则辨昭穆，审亲疏，弟与从子以序而登，斯亦可以止争而靖国矣。而于帝王慎重天位之道，固未协也。夫唯适长之不容变置，为百王之成宪，而贤不肖非所谋耳。无子而授之同产之弟与从子之长，古未有法，道无可执。则天既授我以选贤而建之权，如之何不自化裁，可诿诸后以任臣僚之扳立邪？英宗方四岁而鞠之宫中，察其情志，审其器量，远其外诱，习其家法，而抑受恩勤之德于中宫。他日曰：“宫中尝养二子，小者近不慧，大者可也。”帝之留心于国本，非一日矣。范、富、包、文、司马虽心是其请，且不欲授以援立之权，独托腹心于韩公，然抑闻命而始请其名，前此者亦未敢有所拟也。则熟筹密运于一人之心，又岂奸邪之得窥伺哉？",
        "level": 2
    },
    {
        "书名": "宋论",
        "年号名": "仁宗",
        "序号": "五",
        "章节名": "宋论·仁宗五",
        "text": "在礼有之曰：“为人后者为之子。”非尽人无子而必为立后也。自大夫以上，有世禄、食采邑、建祖庙者，达乎天子。苟无子而必有后，则三代之兴，虽无子而固有子。豫立之典，虽不见于史策，而以为后之文推之，则苟有有世守，无无子者，必有子，而与子之法固不以无出而废也。抑在《礼》有之曰：“为人后者，为其父母服期。”本非期而加以期之谓也。若以亲疏序及，而所立者从子之长，则所生父母虽降，而固有叔父之亲，不必加隆而固服期。则功缌以降之族子，但使温恭之度形于早岁，皆择养而豫教之，无问亲疏亦明矣。汉、唐之君，轻宗社而怙其专私，未有能者。仁宗虑之早而断之决，以定百王之大法。于是高宗有所禀承，远立太祖之裔孙，而本支不敢妄争，臣民欣为推戴，两宫全其慈孝，社稷赖以小康，皆仁宗之贻谋为之先导也。",
        "level": 2
    },
    {
        "书名": "宋论",
        "年号名": "仁宗",
        "序号": "五",
        "章节名": "宋论·仁宗五",
        "text": "虽然，义隐于三代，而法沮于汉、唐，仁宗创起而决策，以至正之举，而有非常之疑，故任守忠惑曹后以起衅，而仁宗无虑也。有韩公在，制守忠之死命，而曹后黜于其义也。高宗无可恃之大臣矣，于是而内禅以定其位。然则心苟无私，变通在我，居天位之尊，承皇天之命，仰先祖之灵，奉名义之正，无志不可行，无谋不可定。何畏乎命异，何忧乎事变哉？",
        "level": 2
    },
    {
        "书名": "宋论",
        "年号名": "仁宗",
        "序号": "六",
        "章节名": "宋论·仁宗六",
        "text": "朋党之兴，始于君子，而终不胜于小人，害乃及于宗社生民，不亡而不息。宋之有此也，盛于熙、丰，交争于元佑、绍圣，而祸烈于徽宗之世，其始则景佑诸公开之也。",
        "level": 2
    },
    {
        "书名": "宋论",
        "年号名": "仁宗",
        "序号": "六",
        "章节名": "宋论·仁宗六",
        "text": "国家刚方挺直之正气，与敦庞笃厚之醇风，并行而不相悖害。大臣任之，而非但大臣任之也。人主平其情，以不迫行其用舍，慎其听，以不轻动于人言；则虽有小人，不伤君子，其有君子，不患其有小人，而国是贞矣，而嚣凌息矣。前乎景佑者，非无丁谓、王钦若之奸佞也。而王旦沮钦若之登庸，马知节折钦若之匿奏，张咏且死请戮尸以贸丁谓之头，李迪誓死而斥丁谓之奸，王曾且独任窜谓之举，而不劳廷臣之交击。故钦若、谓非无邪党，亦以讦讼不行，而但偷容容之福；胡旦、翟马周、梅询、曾致尧之徒，或乍张而终替，或朒缩而不前。盖大臣以国之治乱、人之贞邪、引为己任，而不匿情于且吐且茹之交，授发奸摘伏之权于锐起多言之士。故刚而不挠，抑重而不轻，唯其自任者决也。而天子亦不矜好问好察之名，闻人言而轻为喜怒。则虽有繁兴之众论，静以听君相之从违，自非田锡、孙奭任谏诤之职者，皆无能骋其辩也。",
        "level": 2
    },
    {
        "书名": "宋论",
        "年号名": "仁宗",
        "序号": "六",
        "章节名": "宋论·仁宗六",
        "text": "好善则进之，恶恶则去之，任于己以持天下之平者，大臣之道也。引之不喜，激之不怒，居乎静以听天下之公者，天子之道也。而仁宗之世，交失之矣。仁宗之求治也急，而性情之所偏倚者，宽柔也。宽柔者之能容物，人所知也。宽柔者之不能容物，非知道者不知也。至于前而有所称说，容之矣，未遽以为是，未遽以为非也。容之容之，而言沓至，则辩言者且将怒其所必怒，而终不能容。夫苟乐求人言，而利用其臧否，则君子小人莫能自必，而特以议论之短长为兴废。于是而小人之党，竞起争鸣；而自附于君子之华士，抑绰约振迅，饰其文辞，以为制胜之具。言满天下，蔚然可观，相传为不讳之朝。故当时士民与后世之闻其风者，所甚歆仰于仁宗，皆仁宗之失也。于是而宋兴以来敦庞笃厚之风，荡然不足以存矣。",
        "level": 2
    },
    {
        "书名": "宋论",
        "年号名": "仁宗",
        "序号": "六",
        "章节名": "宋论·仁宗六",
        "text": "抑考当时之大臣，则耆旧已凋，所仅存者，吕夷简尔。夷简固以讪之不怒、逐之不耻、为上下交顺之术，而其心之不可问者多矣。其继起当国能守正而无倾险者，文彦博矣，而亦利用夷简之术，以自挫其刚方之气；乃恐其志不足以行，则旁求助于才辩有余之士，群起以折异己而得伸。韩、富、范、马诸公，虽以天下为己任，而不能自超出于此术之上。于是石介、苏舜钦之流，矫起于庶僚，而王素、唐介、蔡襄、余靖一唱百和，唯力是视，抑此伸彼，唯胜是求。天子无一定之衡，大臣无久安之计，或信或疑，或起或仆，旋加诸膝，旋坠诸渊，以成波流无定之宇。熙、丰以后纷呶噂沓之习，已早见于此，而君犹自信曰：“吾能广听。”大臣且自矜曰：“吾能有容。”士竞习于浮言，揣摩当世之务，希合风尚之归，以颠倒于其笔舌；取先圣之格言，前王之大法，屈抑以供其证佐。童而习之，出而试之，持之终身，传之后进，而王安石、苏轼以小有才而为之领袖；皆仁宗君相所侧席以求，豢成其毛羽者也。乃至吕惠卿、邓绾、邢恕、沈括、陆佃、张耒、秦观、曾巩、李廌之流，分朋相角，以下逮于蔡京父子，而后覆败之局终焉。呜呼！凡此訾訾捷捷者，皆李沆、王旦所视为土偶，任其掷弃山隅，而不使司祸福者也。而仁宗之世，亟导以兴。其刚方也，非气之正也。其敦笃也，非识之定也。置神器于八达之衢，过者得评其长短而移易之，日刓月敝，以抵于败亡。天下后世犹奖其君德之弘，人才之盛；则知道者之希，知治者之无人，抑今古之有同悲矣！",
        "level": 2
    },
    {
        "书名": "宋论",
        "年号名": "仁宗",
        "序号": "六",
        "章节名": "宋论·仁宗六",
        "text": "按仁宗之世，所聚讼不已者，吕夷简、夏竦之进退而已。此二子者，岂有丁谓、王钦若蠹国殃民已著而不可掩之恶哉？夷简之罪，莫大于赞成废后。后伤天子之颊，固不可以为天下母，亦非甚害于大伦。竦之恶莫大于重诬石介。而介之始进而被黜，以争录五代之后，亦宋忠厚之泽过，而无伤于教化；矜气以争，黜之亦非已甚。而范、余、欧、尹遽群起以去国为高，投滴水于沸油，焰发而莫之能遏。然则吕、夏固不足以祸宋，而张逐虎之网，叫呼以争死命于麇兔，何为者邪？天子不慎于听言，而无恒鉴；大臣不自秉国成，而奖浮薄；一彼一此，以气势为荣枯，斯其以为宋之季世而已矣。读其书，言不可胜求也；闻其名，美不可胜传也。即而察之，外强而中枯；静而诊之，脉浮而筋缓；起伏相代，得失相参。契丹胁之，而竭力以奉金缯；元昊乘之，而兵将血于原野。当时之效，亦可睹矣，奚问后世哉！",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "言者人得进谏于君，而谏无专官，不欲天下之以言为尚也。圣王乐闻天下之言，而恶天下之以言为尚；上下交责于己，而不攻人以求胜，治之所以定，功之所以成，俗之所以淳，乱之所以讫也。谏之有专官，自萧梁始，而唐因之。谏有专官，则以言为职矣。以言为职，则以言为尚矣。以言为职，欲无言而不可；以言为尚，求所以言者，但可言而即言之。于是进不揆于理，退不信于心；利其所病，病其所利，贤其所不肖，不肖其所贤；时之所趋，意之所动，闻见之所到，曲折以蕲乎工，矫揉以成其是；科条繁而搏击鸷，枝叶盛而蔓延张，唯其所尚，以称其职，无不可言也。《易》曰：“乱之所繇生，则言语以为阶。”职此谓矣。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "乃唐之有专官也，隶于门下省，则与宰相为僚属，而听治于宰相，法犹善也。所以然者，天子之职，论相而已矣。论定而后相之，既相而必任之，不能其官，而唯天子进退之，舍是而天子无以治天下。夫天子无以博察乎人之贤奸而悉乎民之隐志，唯此一二辅弼之臣寄以子孙黎民者，为其所谨司。然而弗能审焉，则天子无以为天下君。若夫必置谏官以赞其不逮者有故：大臣者，一谏而善道之，再谏而昌言之，三谏而危言之；然而终不庸焉，则引身以退，大臣之道也。故唯宗社安危，贤奸用舍，生民生死之大司，宰相执之，以弼正天子之愆，而自度其去就。若夫天子一言之不合，一动之不臧，好尚之不端，喜怒之不节，见端于微，未形于大，宰相屑屑然以力争，争而不从，不从而不去，则辱其身；不从而急去，则遗其君。故宰相必靳于其小，而以封驳争论之权授之谏官，而后宰相得以持其大，而为进退之大经。故唐之制犹善也。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "宰相之用舍听之天子，谏官之予夺听之宰相，天子之得失则举而听之谏官；环相为治，而言乃为功。谏官者，以绳纠天子，而非以绳纠宰相者也。天子之职，止此一二日侍密勿心膂之大臣，弗能决择而委之谏官，则天子旷矣。天子旷而繁言兴，如是而不乱者，未之或有。仁宗诏宰相毋得进用台官，非中丞知杂保荐者毋得除授，曰：“使宰相自用台官，则宰相过失无敢言者。”呜呼！宋以言语沓兴，而政紊于廷，民劳于野，境蹙于疆，日削以亡，自此始矣。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "且夫宰相之非其人，有自来矣。上之所优礼而信从者，必其所喜者也。下之诡遇而获上之宠者，必上之所歆者也。上喜察察之明，则苛烦者相矣。上喜呴呴之恩，则柔茸者相矣。上贪黩武之功，则生事者相矣。上利锱铢之获，则掊克者相矣。上耽宴安之逸，则擅权者相矣。上逐声色之欲，则导淫者相矣。上惑佛老之教，则妖妄者相矣。上寄耳目于宦寺，则结阉竖者相矣。上委国政于妃嫔，则交宫禁者相矣。天下不患无君子，而不能获上于所不好。天下不能无小人，而不能惑上于无所迷。故谏官以其犯颜无讳之危言，绳之于早，纠之于微，则木不腐而蠹不生，形不污而影不黯；宰相之可否，入明鉴之中，莫能隐蔽。又岂待谏官之毛举细过以加其上，而使不足以有为乎？",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "是道也，自天子以至于修士，未有不以此为听言之经者也。言之益也，在攻其过，而诏以其所不知。然而有辨矣。或听言而悟，或听言而迷。刚愎以自用，则祸至而不知。无主而听荧，则衅生于不审。故曰乐闻天下之言，而恶天下之以言为尚。道之迹相背而实相成者，唯君子能辨之。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "有言于此，攻己之失而尽其辞，君子之所乐也。言虽不当，抑必有当焉者矣。即无所当，而不欲拒之以止人之忠告也。有言于此，攻人之失而发其隐，君子之所恶也。言虽非私，必有私者伏矣。即果无私，而不欲行之以启人之讦谤也。故君子之听言，止以自攻。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "岂徒天子之于宰相为然邪？百执之得失，有司之功罪，司宪者治之矣。天子以含弘之德临其上，育其才而进之以所未逮。人乃以自劝于修为，而乐效其职。而越位以持人之短长者，矫举纤芥，摘发暮夜，以败人之名节而使自弃，固明主之所必远。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "抑岂徒天子之听谏官为然邪？庶士之族，亦有亲疏；闾里之交，亦有比耦；其离其合，自以其伦而为厚薄。而浮薄之士，喜谈臧否者，攻其所不见，述其所未闻，以使猜疑，固修士之所必绝。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "且岂徒攻人之过以相排陷者为然邪？朝则有章，家则有法；先王之精意，不可以小利疑其不宜；先正之格言，不可以私心度其未至。而积引繁杂，琐陈利害，快愚贱之鄙心以要誉，乘时势之偶然以改图。一人之识，而欲尽天下之理；一端之得，而欲强百致之齐。凭臆见以亏短成法，倚古语以讥驳时宜，言不如其心，心不如其理，穷工极变，以蛊人心而乱常道。尤有道者之所必绝，而不使敢干。",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "夫君子所乐听人言者，嗜欲之不戢，器识之不弘，学问之不勉，好尚之不端，喜怒之不节，动止之不庄，出话之不正。勿惮我之威，勿疑我之拒，勿薄我为不足言，勿恕我以姑有待。如石攻玉，必致其精；如绳裁木，必一于正。则薰沐以求之，拜稽以受之，而唯恐其易尽。如其刚直之气，不以加我而以加人，则小臣仆妾且将不可以一言入而刑赏及之，况仅此一二坐论之元臣，而授荣辱之大权于悠悠之心口哉？",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "自仁宗之为此制也，宰执与台谏分为敌垒，以交战于廷。台谏持宰执之短长，以鸷击为风采，因之廷叱大臣以辱朝廷，而大臣乃不惜廉隅，交弹而不退。其甚者，有所排击以建其所欲进，而巨奸且托台谏以登庸，害乃伏于台辅。宰执亦持台谏之短长，植根于内庭，而假主威以快其报复。于是或窜或死，乃至褫衣受杖，辱当世之士，而好名者且以体肤之伤毁为荣。其甚者，布私人、假中旨、以居掖垣，而自相攻击，害又中于言路。季世之天下，言愈长，争愈甚，官邪愈侈，民害愈深，封疆愈危，则唯政府谏垣不相下之势激之也。仁宗作法之凉，延及五百年而不息。求如唐之谏官宰相同寮而不忧其容隐者，且不可得。况古之无人不可谏，用匡君德，而不以尚口为习俗者，养敦庞刚正之元气以靖邦家，其得失岂寻丈之间哉？",
        "level": 2
    },
    {
        "书名": "宋论",
        "年号名": "仁宗",
        "序号": "七",
        "章节名": "宋论·仁宗七",
        "text": "自仁宗之为此制也，吕夷简即以逐孔道辅等十人，而余靖、孙沔旬日再窜。廷臣水火之争，迄于徽、钦，无日无人不争为鼎沸。论史者犹以为善政，则甚矣一曲之士，不足与言治道也！",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "元昊之必反，弗待其后事而知之。今立于五百年之余，不揣而信其必然，况当日乎？粤自继迁之死，子弱国危，弗能制其死命，漫曰以恩致之，实则输锦绮以献笑，丐其不相凌暴而已。于是而西陲撤备，将帅戢身，戍兵束手者，垂三十年，而昊始反。计德明之世，无亡矢折镞之患，拥盐池苑马之资，借中国金缯之利，休养其人，以傲岸于河山险固之地，虽微元昊，且将鹰饱而飞；况昊以雄狡之才，中国久在其目中，而欲使弭耳以驯于柙也，庸可得乎？",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "于是而宋所以应之者，固宜其茫然也。种氏以外，无一人之可将，中枢之地，无一策之可筹。仅一王德用之拥虚名，而以“貌类艺祖、宅枕乾冈”之邪说摇动之，而不安于位。狄青初起，抑弗能乘其朝气、任以专征，不得已而委之文臣。匪特夏竦、范雍之不足有为也。韩、范二公，忧国有情，谋国有志，而韬钤之说未娴，将士之情未浃，纵之而弛，操之而烦，慎则失时，勇则失算。吟希文“将军白发”之歌，知其有弗获已之情，四顾无人，而不能不以身任。是岂足与狡诈凶横之元昊争生死者哉？其所用以直前者，刘平、石元孙、任福阘茸轻脆之夫也。则昊之不能东取环、延，南收秦、陇，以席卷关中者，幸其无刘渊、石勒之才也。",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "故韩、范二公之任此，良难矣。三十年间，执国柄以赞庙谟者谁邪？李沆四方艰难之说，无可告语，而仅以属之王旦，旦亦弗能效也。曹玮忧元昊之状貌非常，不得昌言，而仅以语之王鬷，鬷固弗能信也。君饰太平以夸骄虏，臣立异同以争口舌，将畏猜嫌而思屏息，兵从放散而耻行枚。率不练之疲民，驭无谋之蹇帅，出入于夏竦、王之间，吕夷简复以疲痹任心膂而可否其上，才即倍蓰于二公，亦弗能振宿萎之枝，而使翘然以起。则不能得志于一战，而俯首以和终，无足怪者。",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "乃以其时度其势，要其后效，宋之得免于危亡也，二公谋异，而范公之策愈矣。任福之全军覆没也，范公过信昊之可抚而堕其术中也。韩公力主进兵会讨，策昊之诈，而自戒严以行边，则失在范，而韩策为长。然范之决于议抚者，度彼度此，得下策以自全者也。",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "古今有定势焉，弱者不可骤胜而强，强者可徐俟其弱。故有不必危亡之势，而自贻以危亡者，以不可张之弱尝试而争乍张之强也。夫前之自萎以积弱而养昊之强者，已如彼矣。然彼虽强，而未尝无所惮也。以一隅而敌天下，则贫富不相若。以孤军而抗天下，则众寡不相若。内患未起，而人利于安存，则撼我也难。内治犹修，而人不思外附，则诱我也无术。固本自强，以待其疲，犹足恃也。而无识者，蹶然而起，以希非望之功。驱积衰之众，糜无益之财，投进有可前、退有可却之散地，挑进则利、却则死于狡寇，姑与薄侵其边疆，而堕其陷阱。一尝之而败矣，彼气增而我气折矣。再尝之、三尝之，而无不败矣，彼气弥增而我气折尽以无余矣。彼固未能如是其勇，我以勇贻之也。我且未必如是其怯，自教吾人以怯也。前之有所惮者，无可惮矣。有所疑者，无可疑矣。则虽有勇将劲兵以继其后，彼且无所惧，奋死以相搏，而势终不敌。元魏之于六镇，契丹之于女真，女真之于蒙古，皆是也。不然，以土地甲兵刍粮之富，率有余之众，卫久立之国家，以捍乍兴之小丑，奚其不敌，而瓦解以亡哉？",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "使如韩公徇夏竦之策，并数路之兵，同出一道，用争胜负，人怀异心，而投之虏穴。彼尽锐以攻其瑕，一将衄而全军骇溃，内地更无坚守有余之兵，岂徒鄜、延、泾、原之不可保哉？关中糜烂，而汴、洛之忧亦棘矣。范公之镇延州也，兴营田、通斥候，修堡砦，种世衡城青涧以相策应，缓夏竦之师期，按兵不动，以观其衅。使得如公者以终其所为，财可充，兵可用，术可择，俟之俟之，元昊死，谅祚弱，无难折箠以收为外臣。即未能然，而不驱尝试之兵，送腰领以增其骄悍，金城屹立，士气犹存，元昊虽强，卒不能渡河而有尺土。此范公之略，所繇愈于韩公者远也。",
        "level": 2
    },
    {
        "书名": "宋论",
        "年号名": "仁宗",
        "序号": "八",
        "章节名": "宋论·仁宗八",
        "text": "可移者石也，不可移者山也。无土以障之，则河不决；无水以溅之，则油不炎。使汉高以武帝之兵临冒顿，则汉必危；抑使杨镐、王化贞以范公之策保沈、辽，则国必不毙。是道也，持于积弱之余，而以救其失者也。急庸人之所缓者，建威之弘略；缓庸人之所急者，定倾之成算。无事而嬉于堂，闻变而斗于市，今古败亡之券，可不鉴诸！",
        "level": 2
    },
    {
        "书名": "宋论",
        "年号名": "仁宗",
        "序号": "九",
        "章节名": "宋论·仁宗九",
        "text": "人之不能有全才也，唯其才之有所独优也。才之所规，遂成乎量。才所独优，而规之以为量，则量穷于所规，规之内有余，而规之外不足。呜呼！夫孰知不足者之能止于其分，而无损于道；有余者求盈于所规之外，治之而实以纷之也。观于韩、范二公可见矣。",
        "level": 2
    },
    {
        "书名": "宋论",
        "年号名": "仁宗",
        "序号": "九",
        "章节名": "宋论·仁宗九",
        "text": "韩公之才，磊落而英多，任人之所不能任，为人之所不敢为，故秉正以临险阻危疑之地，恢乎其无所疑，确乎其不可拔也。而于纤悉之条理，无曲体求详之密用。是故其立朝之节，直以伊、周自任，而无所让。至于人官物曲之利病，吉凶变动之机宜，则有疏焉者矣。乃以其长用之于短，其经理陕西也，亟谋会师进讨，而不知固守以待时；多刺陕西义勇，而不恤无实而有害；皆用其长而诎焉者也。若法度、典礼、铨除、田赋，皆其所短者。而唯其短也，是以无所兴革，而不启更张之扰。",
        "level": 2
    },
    {
        "书名": "宋论",
        "年号名": "仁宗",
        "序号": "九",
        "章节名": "宋论·仁宗九",
        "text": "而范公异是。以天下为己任，其志也。任之力，则忧之亟。故人之贞邪，法之疏密，穷檐之疾苦，寒士之升沉，风俗之醇薄，一系于其心。是以内行修谨，友爱施于宗族，仁厚式于乡闾，唯恐有伤于物，而恶人之伤而物也独切。故以之驱戎，无徼功之计，而致谨于缮修自固之中策。唯其短也，而善用之，乃以终保西陲，而困元昊于一隅。若其执国柄以总庶务，则好善恶恶之性，不能以纤芥容，而亟议更张；裁幸滥，核考课，抑词赋，兴策问，替任子，综核名实，繁立科条，一皆以其心计之有余，乐用之而不倦。唯其长也，而亟用之，乃使百年安静之天下，人挟怀来以求试，熙、丰、绍圣之纷纭，皆自此而启，曾不如行边静镇之赖以安也。",
        "level": 2
    },
    {
        "书名": "宋论",
        "年号名": "仁宗",
        "序号": "九",
        "章节名": "宋论·仁宗九",
        "text": "繇是观之，二公者，皆善用其短，而不善用其长。故天下之不以用所长而成乎悔吝者，周公而后仅见其人也。夫才之所优，而学亦乐赴乎其途；才既优之，学且资之，喜怒亦因之而不可遗。喜心既行，而物之不伤者鲜矣。才注于斯，学效于斯，喜怒循斯以发，量之所规，不能度越乎斯，而欲以此概及乎规之所不至；则何如不足其所不足者，上怵心于天时，下增疑于物理，谨以待物之至，而治之以时，使可受益于天人，而量固未尝不弘远也。",
        "level": 2
    },
    {
        "书名": "宋论",
        "年号名": "仁宗",
        "序号": "九",
        "章节名": "宋论·仁宗九",
        "text": "才之英发者，扩而充之，而时履于危，危而有所惩则止。故韩公之于西夏，主战而不终，其刺义勇也，已敝而终改。若其折母后，定储位，黜奸阉，匡幼主，无所三思以直行其道，则正以不劳形怵心于细故，而全其大勇。而范公忧之已急，虑之已审，乃使纤曲脂韦之士，得依附以售其术，固自天下己任之日，极其量而不得有余矣。",
        "level": 2
    },
    {
        "书名": "宋论",
        "年号名": "仁宗",
        "序号": "九",
        "章节名": "宋论·仁宗九",
        "text": "苟为君子，则必知所敬矣。才所不足，敬自至焉。才所有余，不觉其敬之弛也。唯其敬也，是以简也。才所有余者，欲简而不能。才所不足者，欲不简而不得。简之必敬，敬则不容不简。以此而论二公，韩之蔽于所长者仅也，而范公已甚矣。天章阁开之后，宋乱之始也。范公缜密之才，好善恶恶之量为之也。是以缜密多知之才，尤君子之所慎用也。",
        "level": 2
    },
    {
        "书名": "宋论",
        "年号名": "仁宗",
        "序号": "十",
        "章节名": "宋论·仁宗十",
        "text": "科举试士之法有三：诗赋也，策问也，经义也。宋皆用之，并相褒贬，而以时兴废。夫此三者，略而言之，经义尚矣。策问者，有所利用于天下者也。诗赋者，无所利用于天下者也。则策问之贤于诗赋，宜其远矣。乃若精而求之，要归而究之，推以古先圣王涵泳之仁、濯磨之义，则抑有说焉。",
        "level": 2
    },
    {
        "书名": "宋论",
        "年号名": "仁宗",
        "序号": "十",
        "章节名": "宋论·仁宗十",
        "text": "经义之制，自唐明经科之帖经始。帖经者，徒取其记诵，则其待士者已末矣。引而伸之，使演其精意，而著为经义，道之所以明，治之所以定，皆于此乎取之。抑使天下之士，成童以后，日䌷绎于先圣之遗书，以厌饫于道腴，而匡其不轨。故曰经义尚矣。然而不保其不敝者，习之斯玩之，玩之斯侮之，以仁义中正之格言，为弋利掠名之捷径。而支离者旁出于邪，疲茸者偷安于鄙，雕绘者巧乱其真，拘挛者法伤其气，皆所谓侮圣人之言者也。则明经而经以晦，尊经而经以亵，末流之所必趋；纠之以法，而法愈以锢人之心。是其为獘也，已弊而后知之，未弊之前，弊伏而不觉。故君子不能豫度士风之日偷，而废之于先。",
        "level": 2
    },
    {
        "书名": "宋论",
        "年号名": "仁宗",
        "序号": "十",
        "章节名": "宋论·仁宗十",
        "text": "而弊之显著于初者，莫诗赋若也。道所不谋，唯求工于音响；治所勿问，只巧绘其莺花。其为无所利用于天下也，夫人而知之，夫人而能言之，则固不得与策问争长矣。策问之兴，自汉策贤良始。董仲舒天人之对，历数千年而见为不刊。嗣起者，竞起以陈当世之务，为得为失，为利为病，为正为邪，为安为危，人百其言，言百其指，以争效之于天子。天子所求于士以共理天下者，正在于斯。以视取青妃白之章，不亦远乎！然为此说者，抑未体乎先王陶淑之深心，以养士习，定国是，知永终之敝，而调之于早者也。",
        "level": 2
    },
    {
        "书名": "宋论",
        "年号名": "仁宗",
        "序号": "十",
        "章节名": "宋论·仁宗十",
        "text": "夫先王之造士，岂不欲人抒其规画以赞政纪哉？乃汉之始策贤良也，服官之后，品行已征，成绩已著，三公二千石共保其为醇笃之儒，而后策之。始进之士，固不以此为干禄之径，而自献以言，夫亦有深意存矣。道莫乱于多歧，政莫紊于争讼，士莫恶于揣摩天下之形势而思以售其所欲为。夫苟以策问进之，则士皆于策问习之。陈言不适于时，则倚先圣以护其迂；邪说不准于理，则援往事以文其悖。足未越乎闾门，而妄计九州之盈诎；身未试乎壁垒，而辄争一线之安危。于是诡遇之小夫，心胥史之心，学幕宾之学，依附公门以察其条教，窥探时局以肆其褒讥。人希范、蔡之相倾，俗竞仪、秦之互辩，而淳庞简静之休风，斩焉尽矣。其用也，究以无裨于用也；其利也，乃以成其害也。言诡于下，听荧于上，而民不偷、国不仆者，未之有也。",
        "level": 2
    },
    {
        "书名": "宋论",
        "年号名": "仁宗",
        "序号": "十",
        "章节名": "宋论·仁宗十",
        "text": "且夫诗赋，则亦有所自来矣。先王之教士而升以政也，岂不欲规之使圆，削之使方，檠之使必正，束之使必驯，无言而非可用，无动而非可法，俾皆庄肃如神，干惕如战，勤敏如疾风，纤密如丝雨，以与天下相临，而弘济艰难哉？然而先王无事此也。幼而舞勺矣，已而舞象矣，已而安弦操缦矣。及其成也，宾之于饮，观之于射，旅之于语，泮涣夷犹，若将远于事情，而不循乎匡直之教。夫岂无道而处此？以为人之乐于为善而足以长人者，唯其清和之志气而已矣。不使察乎天下之利，则不导以自利之私；不使揣于天下之变，则不动其机变之巧；不使讦夫天下之慝，则无余慝之伏于心；不使测夫天下之情，则无私情之吝于己。荡而涤之，不以鄙陋愁其心；泳而游之，不以纷拿鼓其气。养其未有用之心，为有用之图，则用之也大；矜其无可尚之志，为所尚之道，则其所尚也贞。咏歌忾叹于人情物态之中，挥斥流俗以游神于清虚和畅之宇。其贤者，进于道，而以容四海、宥万民、而有余裕；不肖者，亦敛戢其乔野鸷攫之情，而不操人世之短长，以生事而贼民。盖诗赋者，此意犹存焉。虽或沉溺于风云月露之间，茫然于治理，而岂掉片舌、舞寸管，以倒是非、乱纲纪，贻宗社生民之害于无已哉？",
        "level": 2
    },
    {
        "书名": "宋论",
        "年号名": "仁宗",
        "序号": "十",
        "章节名": "宋论·仁宗十",
        "text": "繇此言之，诗赋之视经义弗若也，而贤于策问多矣。范希文奋起以改旧制，于是而浮薄之士，争起而习为揣摩。苏洵以孙、吴逞，王安石以申、商鸣，皆持之以进；而为之和者，实繁有徒，以裂宋之纲维而速坠。希文之过，不可辞矣。若乃执政之党人，摘策问之短，为之辞曰：“诗赋声病易考，策论汗漫难知。”此则卑陋已极，适足资希文之一笑而已。",
        "level": 2
    },
    {
        "书名": "宋论",
        "年号名": "仁宗",
        "序号": "十一",
        "章节名": "宋论·仁宗十一",
        "text": "上书纠察之言，有直，有佞，有奸。是天下之公是，非天下之公非，昌言而无讳者，直也。迎时之所是而是之，不顾其非；迎时之所非而非之，不恤其是；曲言而善辩者，佞也。是天下之公非，非天下之公是，大言以胁上者，奸也。要其所言者，必明察其短长。或以为病国，或以为罔上，或以为侵权，或以为废事，引国计之濒危，指登进之失序，自言妨忌者何人，直摘失谋者何事，乃以是其所是，非其所非。虽佞且奸，亦托之爱君忧国之直，而不避怨以相攻击，则人君为其所动也，亦有繇矣。",
        "level": 2
    },
    {
        "书名": "宋论",
        "年号名": "仁宗",
        "序号": "十一",
        "章节名": "宋论·仁宗十一",
        "text": "乃三者之外，有妖言焉。非徒佞也，非徒奸也，托之于直，以毁伤人之素履，言一发而无可避、无可辩也。若是者，于草为堇，于虫为蜮，于鸟为，于兽为狐。风一倡，而所号为君子者，亦用其术以加之小人，而不知其不可为也。则其为妖也，不可辞矣。凡为此言者，其大端有四：曰谋为叛逆，曰诅咒诽谤，曰内行不修，曰暗通贿赂。呜呼！使直不疑、陈平不遇明主，则废锢终身；狄仁杰非有天幸，则族灭久矣。不幸而为其所惑也，君以杀其体国之臣，父以杀其克家之子，史氏且存其说，以污君子于盖棺之后。自春秋以来，历汉、唐而不绝，犹妖鸟孽狐之不绝于林莽也，而宋为甚。王拱辰之以陷苏舜钦摇杜衍也，丁谓之以陷寇准也，夏竦之以陷石介及富弼也，蒋之奇之以陷欧阳修也，章惇、苏轼之以互相陷也，莫非妖也。加之以“无将”之辟，则曰密谋而人不觉。污之以帷薄之愆，则曰匿丑而迹不宣。喧之以诽谤，则文字皆索瘢之资。讦之以关通，则礼际亦行私之迹。辱之以赃私，则酒浆亦暮夜之投。人所不能言者言之矣，人所不敢言者言之矣，人所不忍言者言之矣。于国计无与也，于官箴无与也，于民瘼无与也，于吏治无与也。大则施以覆载之不容，细亦被以面目之有。倾耳以听道路之言，而藏身托于风闻之误。事已白，而自谓责备之严；事无征，而犹矜诛意之效。无所触而兴，是怪鸟之啼于坐隅也。随其影而射，是孽虫之藏于深渊也。虽有曲谨之士，无得而防；虽有善辩之口，无从而折。昏霾起而眉目不辨；疫厉兴而沿染无方，亦且终无如之何矣。",
        "level": 2
    },
    {
        "书名": "宋论",
        "年号名": "仁宗",
        "序号": "十一",
        "章节名": "宋论·仁宗十一",
        "text": "呜呼！苟有明君，亦岂必其难辨哉？天下方定，大位有归，怀逆何望也？君不杀谏臣，士不惜直言，诽谤何为也？既以登朝，谁能拒戚畹近信而弗与接也？时方暇豫，谁能谢燕游欢笑而无所费也？至于宗族有谗人，而小缺在寝门，则闲言起。婢妾有怨望，而嫌疑在欬笑，则丑诋宣。明主相信以素履，相知以大节，度以势之所屈，揆以理之所无；则密陈之而知其非忠，斥言之而知其非直，面相质讦，而知君子之自爱，且代为之惭，而耻与之争。若夫人之为贤为奸，当其举之于乡，升之于朝，进而与之谋国；独契之知，众论之定，已非一日；何待怨隙开而攻击逞，乃俟宵人之吹索而始知哉？而优柔之主，无救日之弓以射妖鸟，则和颜以听，使尽其词。辱朝廷、羞当世之士，既已成乎风气。于是自命为君子人者，亦倒用其术以相禁制。妖气所薰，无物不靡，岂徒政之所繇乱哉？人心波沸，而正直忠厚之风斩焉。斯亦有心者所可为之痛哭矣！",
        "level": 2
    },
    {
        "书名": "宋论",
        "年号名": "仁宗",
        "序号": "十一",
        "章节名": "宋论·仁宗十一",
        "text": "王曾舍丁谓之大罪，而以山陵水石诈其有不轨之心。唐介所称“真御史”也，张尧佐之进用，除拟出自中书，责文彦博自有国体，乃以灯笼锦进奉贵妃，诋诃之于大廷。曾言既用，谓虽殛而罪不昭。介贬虽行，彦博亦缘之而罢相。然则仁宗所终始乐闻者，以暧昧之罪加人。而曾与介身为君子，亦利用妖人之术，行辛螫以快其心。风气狂兴，莫之能止。乃至勒为成书，如《碧云》诸录，流传后世，为怪诞之嚆矢。是非之外有毁誉，法纪之外有刑赏。中于人主之心，则淫刑以逞；中于士大夫之心，则机械日张。风俗之恶，一邑一乡之中，狂澜亦日兴而不已。有忧世之心者，且勿以奸佞为防，而急正妖言之辟，庶有瘳与！",
        "level": 2
    },
    {
        "书名": "宋论",
        "年号名": "仁宗",
        "序号": "十二",
        "章节名": "宋论·仁宗十二",
        "text": "《传》曰：“一薰一莸，十年尚犹有臭。”莸，臭也，间之以薰，则臭有所止息，而何以臭之十年邪？知此者，而后可与言治。",
        "level": 2
    },
    {
        "书名": "宋论",
        "年号名": "仁宗",
        "序号": "十二",
        "章节名": "宋论·仁宗十二",
        "text": "仁宗自明道二年刘后殂始亲政，讫乎帝崩，三十年，两府大臣四十余人。夷考其人，韩、富、范、杜诸公之大节炳然者，若而人矣。抑若吕夷简、夏竦、陈执中、高若讷，清议所交谪者，抑繁有徒。他如晏殊、宋庠、王鬷、丁度之浮沉而无定守者抑与焉。其进也，不固进也，俄而退矣；其退也抑未终退也，俄而又进矣。人言一及而辄易之，互相攻击则两罢之；或大过已章而姑退之，或一计偶乖而即斥之。且诸人者，皆有所怀来，持以为用，一得位而即图尝试；而所与倡和以伸其所为者，勃然蹶起，乘所宗主者之大用，以急行其术。计此三十年间，人才之黜陟，国政之兴革，一彼一此，不能以终岁。吏无适守，民无适从，天下之若惊若骛、延颈举趾、不一其情者，不知其何似，而大概可思矣。",
        "level": 2
    },
    {
        "书名": "宋论",
        "年号名": "仁宗",
        "序号": "十二",
        "章节名": "宋论·仁宗十二",
        "text": "数进而数退者，或贤或佞，固不可保矣。则政之所繇乱，民之所繇伤，非但小人之亟代君子，君子之泽不及下逮也。以君子亟代君子，其同也，则何取乎代之？其异也，则亦旦之令不保于夕也。且以君子而亟代小人，吏民既已受小人之虐，而降心茹荼以从之，从之已夙，亦不得已而安之，而代之者又急反焉，则前劳费而后效亦不易收；且抑不敢信以为可久，而志愈惑，力愈诎矣。况以小人而亟代小人，小人者，各有其私以相倾而相制者也，则且托于锄奸革弊之大名以摇天下。为害之实相若也，而名与法，则纷纠杂出而不可纪。进者退矣，已而退者又进矣。输忠者无可释之忧疑，怀奸者挟危机以观望。自非清刚独立之端士，且游移以冀两容；虽以利病昭著之谋猷，亦乍行而无成绩。害者害，而利者亦害；邪者邪，而贞者不能固保其贞。举棋之不定也，筑室之不成也，以求社稷生民之安平巩固于百年也，其可得乎？",
        "level": 2
    },
    {
        "书名": "宋论",
        "年号名": "仁宗",
        "序号": "十二",
        "章节名": "宋论·仁宗十二",
        "text": "夫天子之无定志也，既若此矣。持之以静正，养之以和平，需之以从容者，固将望之有学有守之宰执，与忧国如家之谏臣。深知夫善政虽行而不能永也，危言虽听而不能终也；无亦奉祖宗之成宪以折其狂兴，息搏击之锋芒以杜其反噬，犹庶乎其有定也。而为大臣者，席未暖于紫禁，剑已及于寝门。议磨勘矣，核任子矣，改科举矣，均公田矣，皇皇然若旦不及夕，而一得当以为厚幸。言路之臣，若蔡襄、唐介、孔道辅者，赪发于颜，发竖于额，以与当路争衡于笔舌，知不足以相胜也，而特以求伸于眉睫。乃至浮薄之士，心未喻君子之深衷，而闻风以遥和；身未试小人之沮害，而望影以争攻。一波乍兴，万波随涌。党邪丑正之徒，亦相师以相报。天子且厌闻之，而奸邪亦不以弹劾为耻。于是祖宗朝敦庞镇静之风日陵月替，而天下不可为矣。人知熙、丰以后，议论繁兴，毒痡四海，激盗贼，召远敌；亦恶知滥觞之始，早在仁宗之世乎？",
        "level": 2
    },
    {
        "书名": "宋论",
        "年号名": "仁宗",
        "序号": "十二",
        "章节名": "宋论·仁宗十二",
        "text": "伊尹之训曰：“咸有一德。”一者，慎择于先而谨司之于后也。王心载宁，而纲纪定，法守专，廷有亲臣，野无横议，天下永绥，外侮不得而乘焉。呜呼！三代以下，能以此言治者鲜矣。宜其举四海而沦胥之也。",
        "level": 2
    },
    {
        "书名": "宋论",
        "年号名": "仁宗",
        "序号": "十三",
        "章节名": "宋论·仁宗十三",
        "text": "元昊死，谅祚初立，议者请饵其三将，破分其势，可以得志。程琳曰：“幸人之丧，非所以柔远人。”立说之非，人皆知之，诚哉其不可与谋也！《春秋》重伐丧之贬，予士匄之还，彼有取尔矣。邻国友邦，偶相失以相愈，兵临服罪，同好如初，则乖约肆淫，大伤人子之心，信不仁矣。元昊者，沦于夷之叛臣，为我蟊贼者也。死亦不足恤也。丧亦不足矜也。如其可削平，以休息吾民，巩固吾宇，恶容小不忍以乱大谋哉？故琳说之非，不可托《春秋》之义为之解也。",
        "level": 2
    },
    {
        "书名": "宋论",
        "年号名": "仁宗",
        "序号": "十三",
        "章节名": "宋论·仁宗十三",
        "text": "虽然，宋至此而欲乘丧以图谅祚，谈何容易乎？昔者继迁死，德明弱，曹玮欲得精兵俘孤雏，郡邑其地；庙算无成，而元昊嗣之以逞。今元昊死，为破分其国之说，亦师玮之智，而奚谓其未可邪？夫所谓理势者，岂有定理，而形迹相若，其势均哉？度之己，度之彼，智者不能违，勇者不能竞，唯其时而已。",
        "level": 2
    },
    {
        "书名": "宋论",
        "年号名": "仁宗",
        "序号": "十三",
        "章节名": "宋论·仁宗十三",
        "text": "继迁虽悍不内附，收众侵边，宋弗能讨而抚之，然犹定难一节使耳。德明嗣立，需宋之宠命以雄长其部落，君臣之分尚在，则予夺之政犹行。力诎归降，自有余地以相待。弗能为窦融也，犹不害为田兴；勿庸致死于我，而服之也易。元昊已俨然帝制矣，宋之待之者，名之曰“夏国”。则固不能以臣礼畜，而视为友邦矣。建郊庙，立宫阙，岂有一旦芟夷，俯首而从臣列。则谅祚虽孱，处于无可却步之势，其以死争存亡者，必也。且不徒谅祚已也。当德明之始，为之部曲者，亦节镇之偏裨，幕府之参佐也。元昊僭而百官设，中国叛人如张元辈者，业已将相自居。束身归阙，不诛不废，而抑不能与徐铉、杨业同升显列。则人怀有死无降之志，以为谅祚效，其情其势，岂可旦暮亟摧者哉？继迁之叛也，虽尝诱杀边臣，袭据银州，而宋不能惩；然未尝一与交兵，受其挫窘，张彼势而自见其弱也。及元昊之世，宋一败于延州，而刘平、石元孙骈首受刃；再败于好水川，而任福全军覆没。韩、范、王、庞分招讨之任，仅保残疆，无能报也。则中国落胆于西人，狡虏益增其壮气。元昊死而余威固在，度之彼势既然矣。",
        "level": 2
    },
    {
        "书名": "宋论",
        "年号名": "仁宗",
        "序号": "十三",
        "章节名": "宋论·仁宗十三",
        "text": "且宋当德明之世，去平江南、下西蜀、破太原也未久，兵犹习战。而曹玮以知兵世将，奋志请缨，繇其后效，固知其足恃也。及仁宗之季，其夙将死亡殆尽，厢禁之兵，仅存名籍。王德用、狄青且颠倒于廷臣之笔舌。乃欲以机巧离其部曲，率屡败疲民以求逞，未有不自贻僵仆者矣。度之己者又然也。今之时非昔之时，而势可知已。势不相若，而安危存亡之理，亦昭然其不昧矣。",
        "level": 2
    },
    {
        "书名": "宋论",
        "年号名": "仁宗",
        "序号": "十三",
        "章节名": "宋论·仁宗十三",
        "text": "抑以天下之大势言之，宋从曹玮之谋而克也，则威建而可折契丹之气，亦唯昔为然，而今不可狃也。当彼之时，宋与契丹犹相角而不相下，则宋苟平西夏，契丹且避其锋。及澶州之役一兴，而宋亟荐贿矣。刘六符片言恐喝，而益币称纳矣。契丹之得志于宋，不待夏人之援；而尽宋之力以争夏，则鹬蚌之持，契丹且坐乘其獘。即如议者之志，三大将离叛以卷土来归，一隅孤悬，契丹顺右臂而收之，一刘裕之俘姚泓，徒为赫连效驱除耳。关、陇且岌岌矣，奚能终有河西以临朔漠哉？宋于此时，急在北而不在西，明矣。岁币日增，力穷坐困，舍契丹以不虑，而外侥幸于斗绝之西陲，胜不足以立威，败则益增召侮。瘠牛偾于豚上，其如猛虎何邪？况乎利诱三将之策，尤童昏之智，只为夏人玩弄以相倾覆也乎？以此思之，程琳之说非也，而有不能讼言以示弱者，故假于伐丧之义，以止妄人之辩，琳或有深心焉，未可知也。",
        "level": 2
    },
    {
        "书名": "宋论",
        "年号名": "仁宗",
        "序号": "十三",
        "章节名": "宋论·仁宗十三",
        "text": "难得而易失者，时也，德明方弱之日也；已去而不可追者，亦时也，元昊初丧之日也。齐桓陉亭之次，宋襄用之而兵败身伤；刘裕北伐之功，吴明彻效之而师歼国蹙。知时以审势，因势而求合于理，岂可以概论哉？",
        "level": 2
    },
    {
        "书名": "宋论",
        "年号名": "仁宗",
        "序号": "十四",
        "章节名": "宋论·仁宗十四",
        "text": "功名之际，难言之矣。蔑论小人也，为君子者，道相谋，志相叶，好恶相若，进退相待，无不可视人若己者，而于此有不能忘者焉。非其宠禄之谓也。出而思有为于当世，得君而事之，才可以胜，志可以伸，心可以无愧，大功可以成，大名可以立，而不得与焉，退处于无能有为之地，则悁悁之情，一动而不可按抑。于是而于友不纯乎信，于君不纯乎忠，于气不纯乎和，于品不纯乎正，皆功名之念为之也。故君子贵道德而贱功名，然后坦然以交于上下，而永保其贞。呜呼！难言之矣！",
        "level": 2
    },
    {
        "书名": "宋论",
        "年号名": "仁宗",
        "序号": "十四",
        "章节名": "宋论·仁宗十四",
        "text": "韩、富二公之相为辅车也，旧矣。富任中枢，而韩出安抚，不以为嫌也。富方报罢，而韩亟引退，深相信也。乃其后富有憾于韩，韩公死而不吊，隙末之衅，生死不忘，岂韩有以致之哉？仁宗之建储也，范蜀公诤言于廷，谏官交起以应之，而富公居中力劝其成，韩公尚未与也。已而韩公入相，富自以母丧去位，于是韩公面对，不恤恶怒，迫请英宗之名，起复之苫块之中，正名皇子，韩公固独任焉，而富不与。逾年而仁宗崩，英宗立，宦官构曹后以思废立，于是危言以镇压曹后，调和两宫，宗社无动摇之衅，韩公亦独任焉，而富不与。曹后无归政之志，韩公厉声迫请撤帘于衣裾尚见之余，韩公又独任之，而富不与。于是而富怏怏求罢，出守扬州，嫌却自此开矣。及乎英宗早折，韩公受凭几之命，请力疾书名以定神宗，而折太后旧窠求兔之邪心，富既出守，韩公自独任之，富固不得而与也。凡此数不得与者，自后而言，富以含愠去，而自不欲居其任。自前而言，富以子道在而固不得与闻。乃持此以开隙于趣向同归之益友，富于是乎不得允为君子矣。",
        "level": 2
    },
    {
        "书名": "宋论",
        "年号名": "仁宗",
        "序号": "十四",
        "章节名": "宋论·仁宗十四",
        "text": "夫此二公者，或收功于西陲，或著节于北使，出入两府，通显已极，人望咸归，君心式重，与乎定策而位不加崇，局外置升而望不为贬，夫岂待是以收厚实哉？富亦辞荣有素，非有怀禄固宠之情也。然而捏目空花，青霄为障，几成张耳、陈余之晚节，无他，功不自己成，名不自己立，怀忠爱以求伸，不克遂其匡扶社稷之夙志，以正告天下后世，郁悒周章，成乎褊衷而不自释也。故曰功名之际，难言之也。是以君子以道义自靖其心，而贱功名为末节，诚有以也。",
        "level": 2
    },
    {
        "书名": "宋论",
        "年号名": "仁宗",
        "序号": "十四",
        "章节名": "宋论·仁宗十四",
        "text": "或且以致疑于韩公曰：“大功之所就，大名之所居，君子于此，有让道焉。则前之定议于密勿者，胡不待富于服阕之后？后之抗争于帘前者，胡不留富于请外之时？幸得同心之侣，与协恭以允济，而消疑忌于未形，韩公有余歉焉。”之说也，其于君子之道，名取而不以诚者也。夫苟秉拓达光大之衷，则宗社之事，苟有任之者，奚必在我？韩公固不以狭小之量拟富之必出于此。而天位去留之际，国家祸福之机，当间不容发之时，如其恤谦让之文，迟回而姑待，避怨憎之迹，作意以周旋；则事机一失，变故丛生。庸人误国以全身，胥此道耳。而公岂屑为之哉？且夫英宗之嗣，所欲决策者，仁宗之独断耳。英宗育于宫中二十八年矣，而皇子之名未正，仁宗之迟回而审可否者已熟。然而廷臣争请，牍满公车，未能决之一朝者，有间之者也。曹后之情，任守忠辈宵人之计，已岌岌矣。则斯举也，独任之则济，分任之则疑。韩公他日或告以蹉跌而身不保。公叹曰：“人臣尽力事君，死生以之，成败天也，岂可豫忧其不济。”以此为心，忘其身矣，而何有于人？功可分，名可让，而死不可要人而与共；专死也，非专功也，何容轻议哉？",
        "level": 2
    },
    {
        "书名": "宋论",
        "年号名": "仁宗",
        "序号": "十四",
        "章节名": "宋论·仁宗十四",
        "text": "夫富公固非有异志者，而观其生平，每多周防免咎之意，故出使而发视国书，以免吕夷简之陷。则奋不顾身，以强人主，以犯母后，以折奸邪者，诚非富之所能与。使必相待而相让，不我沮也，而固不能我决也，且从容审量而授我疑也。仰质皇天，昭对皇祖，拊省梦魂，揭日月以正告于天下后世，可为则为之，可言则言之已耳。宾宾然以功为不可独成，名为不可独尸，期远怨于朋友而坐失事机，为社稷臣者岂若是？国家之不幸也多矣，伊尹迁桐，莱朱不与；周公破斧，君奭弗闻。富怀不平之心，自愧于君子，而韩公何憾焉？夫韩公不以功名之志期富，其待之也厚矣，惜乎富之未喻也。",
        "level": 2
    },
    {
        "书名": "宋论",
        "年号名": "仁宗",
        "序号": "十四",
        "章节名": "宋论·仁宗十四",
        "text": "《宋论》卷四终",
        "level": 2
    },
    {
        "书名": "宋论",
        "年号名": "英宗",
        "序号": "一",
        "章节名": "宋论·英宗一",
        "text": "集思广益，而功不必自己立，大臣之道也。而抑有不尽然者，非光大宅心而忠忱不渝者，其孰能知之？夫博访于前，以尽人之才；分功于后，以奖人之善；是道也，则亦唯其当而已矣。用人则采公论，而后断之以其真；其合者，则曰此众之所允惬者也。行政则访群议，而后析之以其理；其得者，则曰此众之所襄成者也。此其所当者也。若夫宗社之所以安，大臣之所以定，奸邪窥伺于旁，主心疑贰于上，事机决于俄顷，祸福分于毫厘，则疏远之臣民，既非其所深喻；即同朝共事，无敢立异而愿赞其成者，或才有余而志不定，或志可任而才不能胜。徒取其志，则清谨自矜之士，临之而难折群疑；抑取其才，则妄兴徼利之人，乘之而倒持魁柄。如是者，离人而任独，非为擅也。知之已明，审之已定，握之于幽微之存主；而其发也，如江、河之决，不求助于细流。是道也，伊、周之所以靖商、周，慎守其独知，而震行无眚，夫孰得而与之哉？三代以还，能此者，唯韩魏公而已矣。",
        "level": 2
    },
    {
        "书名": "宋论",
        "年号名": "英宗",
        "序号": "一",
        "章节名": "宋论·英宗一",
        "text": "霍光之敢于易位也，张安世、田延年之共成之也。所以然者，光于大臣之道未纯，而神志不足以充也。且其居功受赏之情，不忘于事后，则固断之以独而不可也。而韩公超然远矣。人主长矣，而母后之帘不撤；宵小持其长短，谤谮繁兴，以惑女主，而英宗之操纵，在其掌中。于斯时也，非独张升、曾公亮、赵概之不能分任其死生，即文、富二公直方刚大之气，至此而不充。故“决取何日”之言，如震雷之迅发，而叱殿司以速撤；但以孤忠托先君之灵爽，而不假片言之赞助。其坐政事堂，召任守忠，斥其恶而速驱以就窜，必不以告赵概，而制之以勿敢异同。呜呼！以如此事，而咨谋于庶尹，会议于堂皇，腾书于章奏，求其事之不偾也，几何哉？",
        "level": 2
    },
    {
        "书名": "宋论",
        "年号名": "英宗",
        "序号": "一",
        "章节名": "宋论·英宗一",
        "text": "刘瑾一导淫之小竖耳，非有荧惑宫闱、动摇神器之危机也。韩文倡之，李梦阳成之，九卿随声而和之，刘、谢居中而应之；李东阳、王鏊俯仰其间，亦非素结瑾以徼荣者；而参差巨柄，竟以空朝廷而长宵人之气。况守忠所挟者，垂帘之母后，所欲动摇者，入继之嗣君。则天位危，而顾命大臣之窜死，在俄顷间；此何如事，而呼将伯之助，以召不测之忧哉？韩公之独任于己也，其志之真，盟于梦寐；其道之正，积于生平；其情之定，忘乎生死；其力之大，发以精神。功何必不自己成，名何必不自己立，而初无居功立名之心，可揭日月以告之天下。《易》曰：“或从王事，知如字光大也。”知光大者之独行而无所恤，乃可以从王事，臣道之极致也。文、富诸君子，且不难推而置之局外，而况他有所倚哉？赵汝愚之未能此也，非韩侂胄不足以立功，而事权失矣，虽有朱子，不能善其后也。",
        "level": 2
    },
    {
        "书名": "宋论",
        "年号名": "英宗",
        "序号": "一",
        "章节名": "宋论·英宗一",
        "text": "夫韩公之坦然无惧而以为己任，非一日也。其请皇嗣也，仁宗曰：“朕有此意久矣！谁可者？”斯言也，在仁宗为偶然之语，而使顾瞻愿谨者闻之，必震栗失守而不敢争。公且急请其名，以宣示中外，视神器之所归，如献酬之爵，唯所应得者而揖让以将之。此岂文、富诸公所能任？而内无可援引之后妃，下无可居间之宦寺，则即有奸邪，亦不能挟以为名而相忮害。为仁繇己，岂袭义者之所可与于斯乎？无乐取人善之虚衷，不足以经庶务；无独行其志之定识，不足以任大谋。刚愎自用者，及其临事而待命于人。斗筲之器，所受尽而资于瓶盎，必然之势也。",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "濮王典礼之议，古今之公论集焉。夫粗而论之，亦易辨矣；精而论之，言必有所衷，道必有所察，彝伦不容以毫发差，名义不可以形势袭，未易易也。如苟古有可引而引之，言有可以夺彼而抗言之，则匪徒其邪也，其正者亦以天理而伤教本。岂易易哉？人之有伦也，有同焉者，有异焉者。同焉者，理之在天下者也。异焉者，理在夫人之心者也。胥天下而亲其亲，长其长，一也。统之于一，其义昭明，历古今、统上下、而不容异；无所异，则无所容其辩矣。乃人各亲其亲，非以天下之所必亲而亲之。人各长其长，非以天下之所必长而长之。则名同而实异，道同而德异，义理同而性情异。执彼以概此，辩愈繁而心愈离，非精义以悦心者，弗能与于斯。故曰“未易易也”。",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "以汉宣之于史皇孙，光武之于南顿府君、例英宗之于濮王者，非也。汉宣虽继孝昭以立，而孝昭不以宣帝为子，宣帝亦未尝以孝昭为父。非若英宗早育于宫中，业已正皇子之名也。光武上继元帝，序七庙之昭穆而已。光武之生，不逮元帝，遭国中圮，奋起庶宗，自百战以复汉社稷，其不父元帝而必父南顿，尤烈于汉宣。故必正名南顿府君曰“皇考”，亲奉祀焉，不可委之伯叔之子而自忘其所生也。则固与英宗无中兴之功烈，而仁宗实为其祢，异矣。故以二帝拟英宗，而等仁宗于孝昭、孝元，不协于仁宗之心。不协于仁宗之心，则英宗之心亦不协。此温公欲以厚仁宗，而不知适以薄。故曰非也。",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "若夫欧阳永叔缘“为其父母”之文，以正濮王皇考之称，其不中于礼，夫人而知之，而未知其所以非也。为其父母服期，此大夫以降世禄之家，为人后者，得伸于其所生尔。天子绝期，不得于此而复制期服。盖天子者，皇天上帝明禋之所主，七庙先皇禘祫之所依，天下生民元后父母之所托。故于伯叔父之应服期者，生而臣之，没而从为诸侯锡衰之礼，尊伸而亲屈，是以绝期。而出后于天子，则先皇委莫大之任于其躬，可以夺其所自生之恩德，固与世禄之子仅保其三世之祀者殊也。则使英宗立而后濮王薨，不得为之服；不得为之服，则父母之称，不足以立矣。而时无能以此折永叔之非也。",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "温公曰“宜准封赠期亲尊属故事，称为皇伯，高官大爵，极其尊荣”者，亦非也。濮王之始繇节度使而封郡王，繇郡王而赠濮王，皆以英宗故而受殊礼。则仁宗之为英宗报本地也，久矣。益其封赠，不为加荣，即如其前，不为有阙。子不得以其尊加之于所生，而驭以爵禄；固心之所有惮，而实心之所弗忍者也。则封赠之说，不可行矣。以所生言之，则父也。以族属言之，则犹之乎凡为伯父者之为皇伯也。固为伯父，不待立名；实非伯父，名非繇我。而为之名曰皇伯，固不如无为之名而心可以安。故温公之说，亦曲就而非正也。",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "至若王圭之言曰：“陛下所以负扆端冕，万世相承，皆先帝德也。”此言何为而至于人子之耳哉？以贵为天子、富有四海、传之子孙为德，而不可忘；则是以富贵故，而父非其父；以富贵所不在故，而不父其父。见利忘恩，人之所以异于禽兽者，泯矣。孝子于此，将有怀惭自痛、追悔出继之非，敝屣天下，脱之而逃耳。以小人之心，议天伦之大，没天地祖宗之重任，怀荣其身、庇其子孙之私恩。硅乃昌言此不道之说于廷，而当时犹以为允，世教之衰，非徒小人之乱之矣。",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "夫濮王既不可称考，抑不可称伯，此中书所为驳圭等议，而议以当称何亲？硅等穷矣。苟据典礼以求其允惬，自可不穷。濮王已薨，书召弗及矣。若祭，则天子于伯叔无丧毕致祭之礼。濮王自有子孙，世其爵，延其祀，俾奕世勿绝，则所以报本者已遂。而岁时修举，自属濮国之小宗，天子弗与焉。天子弗与，则称谓可绝，又何必致疑于名之何称，而徒滋聚讼哉？然而英宗有难处者于此：君子之守道也，不昧其初。濮王之薨，英宗尝执三年之丧矣。未为天子而父之，已为天子而不父，则始末不相应。而前之哀戚，以大位而改其素，安能不耿耿焉。此则仁宗之过也。业已方四岁，而育之宫中者二十五年，知之非不深矣。濮王超进大国之封，为英宗故，立之非不决矣。而不早正皇子之名，别为濮王立后，以定其世系。仁宗一犹豫，而授英宗以两不自胜之情。故以韩公之秉正，而俯仰以从欧阳之议，实有其难处者存也。处乎难处，而容以率然之心议之乎？求尽人伦之至者，研义以极其精，乃能存仁以无所憾。孤持一义，不研诸虑以悦诸心，其不胜于邪说也，必矣。况如王之以人欲灭天理者乎？",
        "level": 2
    },
    {
        "书名": "宋论",
        "年号名": "英宗",
        "序号": "二",
        "章节名": "宋论·英宗二",
        "text": "《宋论》卷五终",
        "level": 2
    },
    {
        "书名": "宋论",
        "年号名": "神宗",
        "序号": "一",
        "章节名": "宋论·神宗一",
        "text": "言有大而无实，无实者，不祥之言也。明主知之，知其拓落而以是相震，则一闻其说，而屏退之唯恐不速。唯智小而图大，志陋而欲饰其短者，乐引取之，以钳天下之口，而遂其非。不然，望而知其为妄人，岂难辨哉？",
        "level": 2
    },
    {
        "书名": "宋论",
        "年号名": "神宗",
        "序号": "一",
        "章节名": "宋论·神宗一",
        "text": "王安石之入对，首以大言震神宗。帝曰：“唐太宗何如？”则对曰：“陛下当法尧、舜，何以太宗为哉？”又曰：“陛下诚能为尧、舜，则必有皋、夔、稷、契，彼魏征、诸葛亮者，何足道哉？”呜呼！使安石以此对飏于尧、舜之廷，则靖言庸违之诛，膺之久矣。抑诚为尧、舜，则安石固气沮舌噤而不敢以此对也。夫使尧、舜而生汉、唐之后邪，则有称孔明治蜀、贞观开唐之政于前者，尧、舜固且揖而进之，以毕其说，不鄙为不足道而遽斥之。何以知其然也？舜于耕稼陶渔之日，得一善，则沛然从之。岂耕稼陶渔之侣，所言善言，所行善行，能轶太宗、葛、魏之上乎？大其心以函天下者，不见天下之小；藏于密以察天下者，不见天下之疏。方步而言趋，方趋而言走，方走而言飞；步趋犹相近也，飞则固非可欲而得者矣。故学者之言学，治者之言治，奉尧、舜以为镇压人心之标的；我察其情，与缁黄之流推高其祖以树宗风者无以异。韩愈氏之言曰：“尧以是传之舜，舜以是传之禹。”相续不断以至于孟子。愈果灼见其所传者何道邪？抑仅高举之以夸其所从来邪？愈以俗儒之词章，安石以申、商之名法，无不可曰尧、舜在是，吾甚为言尧言舜者危也。",
        "level": 2
    },
    {
        "书名": "宋论",
        "年号名": "神宗",
        "序号": "一",
        "章节名": "宋论·神宗一",
        "text": "夫尧、舜之学，与尧、舜之治，同条而共贯者也。安石亦知之乎？尧、舜之治，尧、舜之道为之；尧、舜之道，尧、舜之德为之。二典具存，孔、孟之所称述者不一，定以何者为尧、舜之治法哉？命岳牧，放四凶，敬郊禋，觐群后，皆百王之常法。唯以允恭克让之心，致其精一以行之，遂与天同其巍荡。故尧曰“无名”。舜曰“无为”。非无可名，而不为其为也。求一名以为独至之美，求一为以为一成之侀，不可得也。今夫唐太宗之于尧、舜，其相去之远，夫人而信之矣。而非出号令、颁科条之大有异也。藉令尧、舜而举唐太宗所行之善政，允矣其为尧、舜。抑令唐太宗而仿尧、舜所行之成迹，允矣其仅为唐太宗而止。则法尧、舜者之不以法法，明矣。德协于一，载于王心，人皆可为尧、舜者，此也。道贞乎胜，有其天纲，汤、武不师尧、舜之已迹，无所传而先后一揆者，此也。法依乎道之所宜；宜之与不宜，因乎德之所慎。舍道与德而言法，韩愈之所云“传”，王安石之所云“至简、至易、至要”者，此也。皋、夔、稷、契以其恭让之心事尧、舜，上畏天命，下畏民碞。匹夫匹妇有一善，而不敢骄以所不屑，唐、虞之所以时雍也。顾乃取前人经营图度之苦心以拨乱扶危者，而凌躐之，枵然曰：“尧、舜之道至易，而无难旦夕致也。”商鞅之以胁秦孝公者，亦尝用此术矣。小人而无忌惮，夫亦何所不可哉？",
        "level": 2
    },
    {
        "书名": "宋论",
        "年号名": "神宗",
        "序号": "一",
        "章节名": "宋论·神宗一",
        "text": "扬尧、舜以震其君，而诱之以易；揭尧、舜以震廷臣，而示之以不可攻。言愈高者趋愈下，情愈虚者气愈骄。言及此，而韩、富、司马诸公亦且末如之何矣！曹丕曰“吾舜、禹也”，则舜、禹矣。源休曰“吾萧何也”，则萧何矣。奸人非妄不足以利其奸，妄人非奸无因而生其妄。妄人兴而不祥之祸延于天下，一言而已蔽其生平矣。奚待其溃堤决岸，而始知其不可遏哉？",
        "level": 2
    },
    {
        "书名": "宋论",
        "年号名": "神宗",
        "序号": "二",
        "章节名": "宋论·神宗二",
        "text": "君子之道，有必不为，无必为。小人之道，有必为，无必不为。执此以察其所守，观其所行，而君子小人之大辨昭矣。必不为者，断之自我，求诸己者也。虽或诱之，而为之者，必其不能自固而躬冒其为焉。不然，荧我者虽众，弗能驱我于丛棘之中也。必为者，强物从我，求诸人者也。为之虽我，而天下无独成之事，必物之从而后所为以成，非假权势以迫人之应，则锐于欲为，势沮而中止，未有可必于成也。以此思之，居心之邪正，制行之得失，及物之利害，其枢机在求人求己之间，而君子小人相背以驰，明矣。",
        "level": 2
    },
    {
        "书名": "宋论",
        "年号名": "神宗",
        "序号": "二",
        "章节名": "宋论·神宗二",
        "text": "夫君子亦有所必为者矣，子之事父也，臣之事君也，进之必以礼也，得之必以义也。然君子之事父，不敢任孝，而祈免乎不孝；事君不敢任忠，而祈免乎不忠。进以礼者，但无非礼之进，而非必进；得以义者，但无非义之得，而非必得。则抑但有所必不为，而无必为者矣。况乎任人家国之政，以听万民之治。古今之变迁不一，九州之风土不齐，人情之好恶不同，君民之疑信不定。读一先生之言，暮夜得之，鸡鸣不安枕而揣度之，一旦执政柄而遽欲行之，从我者爱而加之膝，违我者怒而坠诸渊，以迫胁天下而期收功于旦夕；察其中怀，岂无故而以一人犯兆民之指摘乎？必有不可问者存矣。夫既有所必为矣，则所迫以求者人，而所惛然忘者己矣。故其始亦勉自钤束，而有所不欲为；及其欲有为也，为之而成，或为之而不成，则喜怒横行，而乘权以逞。于是大不韪之事，其夙昔之所不忍与其所不屑者，苟可以济其所为而无不用。于是而其获疚于天人者，昭著而莫能掩。夫苟以求己、求人、必为、必不为之衡，而定其趋向，则岂待决裂已极而始知哉？",
        "level": 2
    },
    {
        "书名": "宋论",
        "年号名": "神宗",
        "序号": "二",
        "章节名": "宋论·神宗二",
        "text": "故王安石之允为小人，无可辞也。安石之所必为者，以桑弘羊、刘晏自任，而文之曰周官之法，尧、舜之道；则固自以为是，斥之为非而不服。若夫必不可为者，即令其反己自攻，固莫之能遁也。夫君子有其必不可为者，以去就要君也，起大狱以报睚眦之怨也，辱老成而奖游士也，喜谄谀而委腹心也，置逻卒以察诽谤也，毁先圣之遗书而崇佛、老也，怨及同产兄弟而授人之排之也，子死魄丧而舍宅为寺以丐福于浮屠也。若此者，皆君子所固穷濒死而必不为者也。乃安石则皆为之矣。抑岂不知其为恶而冥行以蹈污涂哉？有所必为，骨强肉愤，气溢神驰，而人不能遂其所欲，则荆棘生于腹心，怨毒兴于骨肉；迨及一踬，而萎缩以沉沦，其必然者矣。",
        "level": 2
    },
    {
        "书名": "宋论",
        "年号名": "神宗",
        "序号": "二",
        "章节名": "宋论·神宗二",
        "text": "夫君子相天之化，而不能违者天之时；任民之忧，而不能拂者民之气。思而得之，学而知其未可也；学而得之，试而行之未可也；行而得之，久而持之未可也。皆可矣，而人犹以为疑；则且从容权度以待人之皆顺。如是而犹不足以行，反己自责，而尽其诚之至。诚至矣，然且不见获于上，不见信于友，不见德于民；则奉身以退，而自乐其天。唯是学而趋入于异端，行而沉没于好利，兴罗织以陷正人，畏死亡而媚妖妄，则弗待迟回，而必不以自丧其名节。无他，求之己者严，而因乎人者不求其必胜也。唯然，则决安石之为小人，非苛责之矣。",
        "level": 2
    },
    {
        "书名": "宋论",
        "年号名": "神宗",
        "序号": "二",
        "章节名": "宋论·神宗二",
        "text": "或曰：“安石而为小人，何以处夫黩货擅权导淫迷乱之蔡京、贾似道者？夫京、似道能乱昏荒之主，而不能乱英察之君，使遇神宗，驱逐久矣。安石唯不如彼，而祸乃益烈。之辩，硁硁之行，奚足道哉！",
        "level": 2
    },
    {
        "书名": "宋论",
        "年号名": "神宗",
        "序号": "三",
        "章节名": "宋论·神宗三",
        "text": "神宗有不能畅言之隐，当国大臣无能达其意而善谋之者，于是而王安石乘之以进。帝初莅政，谓文彦博曰：“养兵备边，府库不可不丰。”此非安石导之也，其志定久矣。",
        "level": 2
    },
    {
        "书名": "宋论",
        "年号名": "神宗",
        "序号": "三",
        "章节名": "宋论·神宗三",
        "text": "国家之事，相仍者之必相变也，势也。大张之余，必仍之以弛；大弛之余，必仍之以张。善治者，酌之于未变之前，不极其数；持之于必变之日，不毁其度。不善治者反此，而大张大弛，相乘以胜，则国乃速敝。夫神宗固承大弛而势且求张之日也。仁宗在位四十一年，解散天下而休息之。休息之是也，解散以休息之，则极乎弛之数，而承其后者难矣。岁输五十万于契丹，而俯首自名曰“纳”；以友邦之礼礼元昊父子，而输缯帛以乞苟安；仁宗弗念也。宰执大臣、侍从台谏、胥在廷在野、宾宾啧啧以争辩一典之是非，置西北之狡焉若天建地设而不可犯；国既以是弱矣。抑幸无耶律德光、李继迁鸷悍之力，而暂可以赂免。非然，则刘六符虚声恐喝而魄已丧，使疾起而卷河朔以向汴、洛，其不为石重贵者，何恃哉？于是而神宗若处栫棘之台，衋然不容已于伤心，奋起而思有以张之；固仁宗大弛之反，授之以决裂之资。然而弗能昌言于众，以启劲敌之心，但曰“养兵备边”，待廷臣之默喻。宰执大臣恶容不与其焦劳，而思所以善处之者乎？",
        "level": 2
    },
    {
        "书名": "宋论",
        "年号名": "神宗",
        "序号": "三",
        "章节名": "宋论·神宗三",
        "text": "夫神宗之误，在急以贫为虑，而不知患不在贫，故以召安石聚敛之谋，而敝天下。然而无容怪也，凡流俗之说，言强国者，皆不出于聚财之计。太祖亦尝为此言矣。饱不宿，则军易溃；赏不重，则功不兴；器仗、甲胄、牛马、舟车、糗糒、刍稿、椎牛酾酒，不庀不腆，则进不速而守不固。夫孰谓其不然者，要岂有国者之忧哉？汉高起于亭长，无儋石之储，秦据六国之资，敛九州之赋于关中，而不能与争一战之生死，且以为兴亡之大数，置勿论也。刘裕承桓玄播乱、卢循内讧之余，以三吴一隅之物力，俘姚泓，缚慕容超，拓跋氏束手视其去来，而莫之敢较。唐积长安之金帛米粟，安禄山拥之，而肃宗以朔方斥卤之乡，崛起东向，驱之速遁。德宗匹马而入梁州硗确之土，困朱泚而诛夷之。则不待积财已丰，然后可强兵而挫寇，亦较然矣。",
        "level": 2
    },
    {
        "书名": "宋论",
        "年号名": "神宗",
        "序号": "三",
        "章节名": "宋论·神宗三",
        "text": "若夫仁宗之过于弛而积弱也，实不在贫也。密勿大臣如其有定识与？正告神宗曰：“以今日之力，用今日之财，西北之事，无不可为也。仁宗之休养四十年，正留有余、听之人心、以待后起之用。而国家所以屈于小丑者，未得人耳。河北之能固圉以待用者，谁恃而可也？绥、延之能建威以制寇者，谁恃而可也？守先皇之成宪，而益之殷忧，待之十年，而二虏已在吾指掌。”则神宗不言之隐，早授以宅心定志之弘图，而戢其求盈无已之妄；安石揣摩虽工，恶能攻无瑕之玉哉？",
        "level": 2
    },
    {
        "书名": "宋论",
        "年号名": "神宗",
        "序号": "三",
        "章节名": "宋论·神宗三",
        "text": "夫宋之所以财穷于荐贿，国危于坐困者，无他，无人而已矣。仁宗之世，亦孔棘矣。河北之守，自毕士安撤备以后，置之若遗。西事一兴，韩、范二公小为补葺，辄贡“心胆寒裂”之谣，张皇自炫。二公虽可分阃，固不能出张子房、李长源之上。藉使子房执桴鼓以敌秦、项，长源佩櫜鞬以决安、史，势固不能。而其为彭、韩、李、郭者何人？宋固不谋也。怀黄袍加身之疑，以痛抑猛士，仅一王德用、狄青，而猜防百至，夫岂无可恃之才哉？使韩、岳、刘、吴生北宋之代，亦且束身偏裨，老死行间，无以自振；黄天荡、朱仙镇、藕塘、和尚原之绩，岂获一展其赳雄邪？唯不知此，而早以财匮自沮，乃夺穷民之铢累，止以供无益之狼戾，而畜其所余，以待徽宗之奢纵。若其所恃以挑敌者，王韶已耳，徐禧已耳，高遵裕已耳，又其下者，宦者李宪已耳。以兵为戏，而以财为弹鹊之珠。当国大臣，无能以定命之谟，为神宗辰告，徒欲摧抑其有为之志，宜神宗之厌薄已亟，固必曰：“赞仁宗四十余年养痈之患者，皆此俦也。”言之徒长，祗益其骄而已。",
        "level": 2
    },
    {
        "书名": "宋论",
        "年号名": "神宗",
        "序号": "三",
        "章节名": "宋论·神宗三",
        "text": "呜呼！宋自神宗而事已难为矣。仁宗之弛已久，仍其弛而固不可，张其弛而又已乖。然而酌其所自弛以渐张之，犹可为也，过此而愈难矣。安石用而宋敝，安石不用而宋亦敝。神宗急进富公与谋，而无以对也。宋之日敝以即于亡也，可于此而决之矣。",
        "level": 2
    },
    {
        "书名": "宋论",
        "年号名": "神宗",
        "序号": "四",
        "章节名": "宋论·神宗四",
        "text": "王安石之未试其虐也，司马君实于其新参大政，而曰“众喜得人”，明道亦与之交好而不绝，迨其后悔前之不悟而已晚矣。知人其难，洵哉其难已！子曰：“不知言，无以知人也。”夫知言者，岂知其人之言哉？言饰于外，志藏于中；言发于先，行成于后。知其中，乃以验其外；考其成，乃以印其先。外易辨，而中不可测；后易核，而先不能期。然则知言者，非知其人之所言可知已。商鞅初见孝公而言三王，则固三王之言矣。王莽进汉公而言周公，则固周公之言矣。而天下或为其所欺者，知鞅、莽之言，而不知三王与周公之言也。知言者，因古人之言，见古人之心；尚论古人之世，分析古人精意之归；详说群言之异同，而会其统宗；深造微言之委曲，而审其旨趣；然后知言与古合者，不必其不离矣；言与古离者，不必其不合矣。非大明终始以立本而趣时，不足以与于斯矣。",
        "level": 2
    },
    {
        "书名": "宋论",
        "年号名": "神宗",
        "序号": "四",
        "章节名": "宋论·神宗四",
        "text": "立圣人之言于此以求似，无不可似也。为老氏之言者曰“虚静”。虚静亦圣人之德也。为释氏之言者曰“慈悯”。慈悯亦圣人之仁也。为申、韩、管、商之言者曰“足兵食，正刑赏”。二者亦圣人之用也。匿其所师之邪慝，而附以君子之治教，奚辨哉？揣时君之所志，希当世之所求，以猎取彝训，而迹亦可以相冒。当其崇异端、尚权术也，则弁髦圣人以恣其云为。及乎君子在廷，法言群进，则抑捃拾尧、舜、周公之影似，招摇以自诡于正。夫帝王经世之典，与贪功谋利之邪说，相辨者在几微。则苟色庄以出之，而不易其怀来之所挟，言无大异于圣人之言，而君子亦为之动。无惑乎温公、明道之乐进安石而与之言也。",
        "level": 2
    },
    {
        "书名": "宋论",
        "年号名": "神宗",
        "序号": "四",
        "章节名": "宋论·神宗四",
        "text": "夫知言岂易易哉？言期于理而已耳，理期于天而已耳。故程子之言曰：“圣人本天，异端本心。”虽然，是说也，以折浮屠唯心之论，非极致之言也。天有成象，春其春，秋其秋，人其人，物其物，秩然名定而无所推移，此其所昭示而可言者也。若其密运而曲成，知大始而含至仁，天奚在乎？在乎人之心而已。故圣人见天于心，而后以其所见之天为神化之主。知言者，务知其所以言之密藏，而非徒以言也。如其有一定之是非，而不待求之于心，则恻怛不生于中，言仁者即仁矣；羞恶不警于志，言义者即义矣；饰其言于仁义之圃，而外以毒天下，内以毁廉隅，皆隐伏于于内，而仁义之言，抑可不察。安石之所能使明道不斥绝而与之交者，此也。当其时，秀慧之士，或相奖以宠荣，或相溺于诗酒。而有人焉，言不及于戏豫，行不急于进取，则奉天则以鉴之，而不见其过；将以为合于圣人之言，而未知圣人之言初不仅在于此。乃揖而进之，谓是殆可与共学者与！实则繇言之隐，与圣人传心之大义微言相背以驰，尤甚于戏豫诡遇之徒。何则？彼可裁之以正，而此不可也。",
        "level": 2
    },
    {
        "书名": "宋论",
        "年号名": "神宗",
        "序号": "四",
        "章节名": "宋论·神宗四",
        "text": "若温公则愈失之矣，其于道也正，其于德也疏矣。圣人之言，言德也，非言道也，而公所笃信者道。其言道也，尤非言法也，而公所确持者法。且其忧世也甚，而求治也急，则凡持之有故，引之有征，善谈当世之利病者，皆嘉予之，而以为不谬于圣人之言。于明道肃然敬之矣，于安石竦然慕之矣，乃至于荡闲败度之苏氏，亦翕然推之矣。侈口安危，则信其爱国；极陈利病，则许以忧民；博征之史，则喜其言之有余；杂引于经，则羡其学之有本。道广而不精，存诚而不知闲邪，于以求知人之明，不为邪慝之所欺，必不可得之数矣。凡彼之言，皆圣人之所尝言者，不可一概折也。唯于圣人之言，洗心藏密，以察其精义；则天之时，物之变，极乎深而研以其几。然后知尧、舜、周、孔之治教，初无一成之轨则，使人揭之以号于天下。此之谓知言，而人乃可得而知，固非温公之所能及也。穷理，而后诡于理者远；尽性，而后淫于性者诎；至于命，而后与时偕行之化，不以一曲而蔽道之大全。知言者“穷理尽性以至于命”之谓也。明道早失之，而终得之。温公则一失已彰，而又再失焉；悔之于安石败露之余，而又与苏氏为缘。无他，在知其人之言，而不知古今先哲之言也。",
        "level": 2
    },
    {
        "书名": "宋论",
        "年号名": "神宗",
        "序号": "五",
        "章节名": "宋论·神宗五",
        "text": "熙、丰新法，害之已烈者，青苗、方田、均输、手实、市易，皆未久而渐罢；哲、徽之季，奸臣进绍述之说，亦弗能强天下以必行；至于后世，人知其为虐，无复有言之者矣。其元佑废之不能废，迄至于今，有名实相仍行之不革者，经义也，保甲也；有名异而实同者，免役也，保马也；数者之中，保马之害为最烈。",
        "level": 2
    },
    {
        "书名": "宋论",
        "年号名": "神宗",
        "序号": "五",
        "章节名": "宋论·神宗五",
        "text": "保马者，与民以值使买马，给以牧地而课其孳生以输之官。洪武以后，固举此政于淮北、山东，而废牧苑。愚民贪母马之小利于目前，幸牧地之免征于后世，贸贸然而任之。迨其子孙贫弱，种马死，牧地徒，间岁纳马，马不能良，则折价以输，一马之值，至二十五金，金积于阉寺，而国无一马，户有此役，则贫饿流亡、求免而不得，皆保马倡之也。夫马，非其地弗良，非其人弗能牧也。水旱则困于刍粟，寒暑则死于疾疫。唯官有牧苑，而群聚以恣其游息；官有牧人，而因时以蠲其疾；官有牧资，而水旱不穷于饲；则一虚一盈，孳产自倍。自成周以迄于唐，皆此制也。汉、唐车骑之盛，用捍边陲，而不忧其匮，柰何以诱愚民而使陷于死亡哉？行此法者，曾不念此为王安石之虐政，徒以殃民而无益于国马，相踵以行，祸延无已，故曰害最烈也。",
        "level": 2
    },
    {
        "书名": "宋论",
        "年号名": "神宗",
        "序号": "五",
        "章节名": "宋论·神宗五",
        "text": "保甲之法，其名美矣，好古之士，乐称说之；饰文具以塞责之俗吏，亟举行之。以为可使民之亲睦而劝于善邪？则非片纸尺木之能使然矣。以为团聚而人皆兵，可以御敌邪？则寇警一闻而携家星散，非什保之所能制矣。以为互相觉察而奸无所容邪？则方未为盗，谁能诘之；既己为盗，乃分罪于邻右，民皆重足以立矣。以为家有器仗，盗起而相援以擒杀之邪？则人持数尺之仗、蚀镝之铁，为他人以与盗争生死，谁肯为之？责其不援而加以刑，赇吏猾胥且乘之以索贿，而民尤无告矣。如必责以器仗之精，部队之整，拳勇者赏之，豪杰者长之；始劝以枭雄，终任以啸聚。当熙、丰之世，乘以为盗者不一，而祸危昭著者，则邓茂七之起，杀掠遍于闽中，实此致之也。溺古不通之士，无导民之化理、固国之洪猷，宝此以为三代之遗美，不已愚乎！",
        "level": 2
    },
    {
        "书名": "宋论",
        "年号名": "神宗",
        "序号": "五",
        "章节名": "宋论·神宗五",
        "text": "免役之愈于差役也，当温公之时，朝士已群争之，不但安石之党也。民宁受免役之苛索，而终不愿差役者，率天下通古今而无异情。驱迟钝之农人，奔走于不习知之政令，未受役而先已魂迷，既受役而弗辞家破，输钱毕事，酌水亦甘，不复怨杼柚之空于室矣。故免役之害日增，而民重困者，有自来也。自宇文氏定“租、庸、调”之三法以征之民也，租以田，庸以夫。庸者，民之应役于官，而出财以输官，为雇役之稍食也。庸有征而役免矣。承平久而官务简，则庸恒有余，而郡库之积以丰，见于李华所论清河之积财，其征也。及杨炎行“两税”之法，概取之而敛所余财归之内帑，于是庸之名隐，而雇役无余资。五代僭伪之国，地狭兵兴，两税悉充军用，于是而复取民于输庸之外，此重征之一也。安石唯务聚财，复行雇役之法，取其余羡以供国计，而庸之外又征庸矣。然民苦于役，乃至破产而不偿责，抑不复念两税之已输庸，宁复纳钱以脱差役之苦。繇是而或免或差，皆琐屑以责之民；民虽疲于应命，然止于所应派之役而已。朱英不审，而立“一条鞭”之法，一切以输之官，听官之自为支给。民乍脱于烦苛，而欣然以应。乃行之渐久，以军兴设裁减之例，截取编徭于条鞭之内，以供边用。日减日削，所存不给，有司抑有不容已之务，酷吏又以意为差遣，则条鞭之外，役又兴焉。于是免役之外，凡三征其役，概以加之田赋，而游惰之民免焉。至于乱政已亟，则又有均差之赋而四征之。是安石之立法，已不念两税之已有雇赀；而温公之主差役，抑不知本已有役，不宜重差之也。此历代之积弊已极，然而民之愿雇而不愿差者，则脂竭髓干而固不悔也。",
        "level": 2
    },
    {
        "书名": "宋论",
        "年号名": "神宗",
        "序号": "五",
        "章节名": "宋论·神宗五",
        "text": "若夫经义取士，则自隋进士科设以来，此为正矣。纳士于圣人之教，童而习之，穷年而究之，涵泳其中而引伸之。则耳目不淫，而渐移其不若之气习。以视取青妃白，役心于浮华荡冶之中者，贞淫之相去远矣。然而士不益端，学不益醇，道不益明，则上之求之也亡实，而下之习之也不令也。《六经》《语》《孟》之文，有大义焉，如天之位于上，地之位于下，不可倒而置也。有微言焉，如玉之韫于山，珠之函于渊，不可浅而获也。极之于小，而食息步趋之节，推求之而各得其安也。扩之于大，经邦制远之猷，引伸之而各尽其用也。研之于深，保合变化之真，实体之而以立其诚也。所贵乎经义者，显其所藏，达其所推，辨其所异于异端，会其所同于百王，证其所得于常人之心，而验其所能于可为之事，斯焉尚矣。乃司试者无实学，而干禄者有鄙心，于是而王鏊、钱福之徒，起而为苟成利试之法。法非义也，而害义滋甚矣。大义有所自止，而引之使长；微言有所必宣，而抑之使隐；配之以比偶之词，络之以呼应之响，窃词赋之陋格，以成穷理体道之文，而使困于其中。始为经义者，以革词赋之卑陋，继乃以词赋卑陋之成局为经义，则侮圣人之言者，白首经营，倾动天下，而于道一无所睹。如是者凡屡变矣。而因其变以变之，徒争肥癯劲弱于镜影之中，而心之不灵，已濒乎死。风愈降，士愈偷，人争一牍，如兔园之册，复安知先圣之为此言者将以何为邪？是经义之纳天下于聋瞽者，自成、弘始，而溃决无涯。岂安石之为此不善哉？",
        "level": 2
    },
    {
        "书名": "宋论",
        "年号名": "神宗",
        "序号": "五",
        "章节名": "宋论·神宗五",
        "text": "合此数者观之，可知作法之难矣。夫安石之以成宪为流俗而亟改之者，远奉尧、舜，近据《周官》，固以胁天下曰：“此圣人之教也。”夫学圣人者，得其精意，而古今固以一揆矣。《诗》云：“思无疆，思马斯臧。”此固自牧畜之证，而保马可废矣。子曰：“苟子之不欲，虽赏之不窃。”此不责民以弭盗之证也，而保甲徒劳矣。《周官》行于千里之畿，而胥盈于千，徒溢于万，皆食于公田，此民不充役之验也。则差役之虐政捐，而免役之诛求亦止矣。《记》曰：“顺先王《诗》《书》《礼》《乐》以造士。”则经义者，允为良法也。而曰顺者，明不敢逆也。为琐琐之法以侮圣言者，逆也。绌其逆，而士可得而造，存乎其人而已矣。诚得圣人之精意以行之，而天下大治。自立辟以扰多辟之民，岂学古之有咎哉？",
        "level": 2
    },
    {
        "书名": "宋论",
        "年号名": "神宗",
        "序号": "六",
        "章节名": "宋论·神宗六",
        "text": "老氏之言曰：“以正治国，以奇用兵。”言兵者师之，为乱而已矣。王韶请击西羌、收河湟、以图夏，王安石称为奇策而听之。诚奇矣。唯其奇也，是以进无尺寸之功，而退有邱山之祸也。以奇用兵而利者有之矣。正不足而以奇济之，可以暂试，不可以常用；可以脱险，不可以制胜；可乘疲寇而速平，不可御强敌而徐效。如其用之，抑必有可正而后可奇也。舍正用奇，而恃奇以为万全之策，此古今画地指天之妄人，误人家国者所以积也。论者皆咎陈余之不用李左车也，使余用左车之策，韩信抑岂轻入其阱中者？前车偶涉，伏起受挫，信亦自有以制之。以汉之强、信之勇，加脆弱之孤赵，井陉小蹶，四面环攻，余固无术以继其后，恶足以救其亡哉？一彼一此，一死一生，视其力而已矣。唯在两军相持而不犯，不须臾之顷，姑试其奇，发于其所不及防而震挠之，可矣。然而其不可震挠者，固自若也。议之于朝廷，传之于天下，明示以奇，而延之岁月以一试，吹剑首者之一吷而已矣。",
        "level": 2
    },
    {
        "书名": "宋论",
        "年号名": "神宗",
        "序号": "六",
        "章节名": "宋论·神宗六",
        "text": "夏未尝恃西羌以为援，西羌未尝导夏以东侵，河、湟之于朔方，不相及也。拓跋、赫连端视刘裕之拔姚泓而不为之动，知裕之道为己灭泓也。则使宋芟尽群羌，全有河湟之土，十郡孤悬，固不能守，只为夏效驱除，其能乘风席卷，进叩谅祚之垒乎？如其能大举以西征与！择大将，整六师，压谅祚之疆以讨僭逆之罪，而谅祚据贺兰以自保，于是遣偏师掠西羌以溃其腹心，是或一策也，收蜀者栈道、剑门夹攻之术也。然而西羌各保其穴，固且阻顿而不能前。今一矢不及于银、夏，而远涉沙碛河、洮之险，薄试之于羌，一胜一负，一叛一服，且不能制羌之死命，夏人睥睨而笑之。然且栩栩自矜曰：“此奇策也。”安石之愚，不可砭矣。",
        "level": 2
    },
    {
        "书名": "宋论",
        "年号名": "神宗",
        "序号": "六",
        "章节名": "宋论·神宗六",
        "text": "在昔继迁死，德明弱，傥从曹玮之请，捕灭之，可以震詟契丹者，彼一时也，席太宗全盛之余，外无澶州纳赂之辱，宋无所屈于契丹，内无军士各散居归农之令，兵虽力未有余，而尚未自形其不足。且继迁肉袒称臣，与契丹为唇齿，则威伸于德明而契丹自震，固必然之势也。抑谓兵不可狃于不战，而以征夏之役，使习勇而不倦；亦其时夙将犹存，部曲尚整，有可用之资，勿以不用窳之也。今抑非其时矣。弛不虞之防、狎安居之乐者，凡数十年。徒以群羌散弱，乘俞龙珂内附之隙，侥幸以图功；然且谋之五年而始城武胜，七年而始降木征。操弹雀之弓，欲射猛虎，恶足以自强，而使彼畏我以不相侵乎？木征之降未几，而孱懦之秉常且凭凌而起，宋之死者六十万人。其于正也，无毫发之可恃，而孤持一奇以相当，且其奇者，又非奇也。然而不败者，未之有也。",
        "level": 2
    },
    {
        "书名": "宋论",
        "年号名": "神宗",
        "序号": "六",
        "章节名": "宋论·神宗六",
        "text": "是故奇者，举非奇也。用兵者，正而已矣。不以猜疑任将帅，不以议论为谋略，不以文法责进止。峙刍粮，精甲仗，汰老弱，同甘苦，习击刺，严营陈，堂堂正正以临之，攻其所必救，搏其所必争。诚有余也，而后临机不决，间出奇兵以迅薄之，而收速效。故奇者，将帅应变之权也，非朝廷先事之算也。赵充国曰：“帝王之兵，以全取胜。”此之谓也。老氏者，持机械变诈以侥幸之祖也，师之者，速毙而已矣。",
        "level": 2
    },
    {
        "书名": "宋论",
        "年号名": "神宗",
        "序号": "七",
        "章节名": "宋论·神宗七",
        "text": "国民之交敝也，自苛政始。苛政兴，足以病国虐民，而尚未足以亡；政虽苛，犹然政也。上不任其君纵欲以殄物，下不恣其吏私法以戕人，民怨渐平，而亦相习以苟安矣。惟是苛政之兴，众论不许，而主张之者，理不胜而求赢于势，急引与己同者以为援，群小乃起而应之，竭其虔矫之才、巧黠之慧、以为之效。于是泛滥波腾，以导谀宣淫蛊其君以毒天下，而善类一空，莫之能挽。民乃益怨，衅乃倏生，败亡沓至而不可御。呜呼！使以蔡京、王黼、童贯、朱勔之所为，俾王安石见之，亦应为之发指。而群奸尸祝安石、奉为宗主、弹压天下者，抑安石之所不愿受。然而盈廷皆安石之仇雠，则呼将伯之助于吕惠卿、蔡确、章惇诸奸，以引凶人之旅进，固势出于弗能自已，而聊以为缘也。势渐迤者趋愈下，志荡于始而求正于末者，未之有也。是故苛政之足以败亡，非徒政也，与小人为类，而害乃因缘以蔓延。倡之者初所不谋，固后所必至也。",
        "level": 2
    },
    {
        "书名": "宋论",
        "年号名": "神宗",
        "序号": "七",
        "章节名": "宋论·神宗七",
        "text": "夫欲使天下之无小人，小人之必不列于在位，虽尧、舜不能。其治也，则惟君子胜也。君子胜而非无小人。其乱也，则惟小人胜也。小人胜而固有君子。其亡也，则惟通国之皆小人。通国之皆小人，通国之无君子，而亡必矣。故苛政之兴，君子必力与之争；而争之之权，抑必有所归，而不可以泛。权之所归者，德望兼隆之大臣是已。大臣不能持之于上，乃以委之于群工，于是而争者竞起矣。其所争者正也，乃以正而争者成乎风尚，而以争为正。越职弗问矣，雷同弗问矣。以能言为长，以贬削为荣，以罢闲为乐，任意以尽言，而惟恐不给。乃揆其所言，非能弗相刺谬也；非能弗相剿袭也；非能无已甚之辞，未然而斥其然也；非能无蔓延之语，不然而强谓然也。挢举及于纤微之过，讦谪及于风影之传，以激天子之厌恶，以授群小之反攻，且跃起而自矜为君子，而君子小人遂杂糅而莫能致诘。如攻安石者，无人不欲言，无言不可出，岂其论之各协于至正，心之各发于至诚乎？乃至怀私不逞之唐坰，反复无恒之陈舜俞，亦大声疾呼，咨嗟涕洟，而惟舌是出。于是人皆乞罢，而空宋庭以授之小人。迨乎蔡京、王黼辈兴，而言者寂然矣。通国无君子，何怪乎通国之皆小人哉？",
        "level": 2
    },
    {
        "书名": "宋论",
        "年号名": "神宗",
        "序号": "七",
        "章节名": "宋论·神宗七",
        "text": "乃其在当日也，非无社稷之臣，德重望隆，足以匡主而倚国是，若韩、富、文、吕诸公者，居辅弼之任，而持之不坚，断之不力，如先世李太初之拒梅询、曾致尧，王子明之抑王钦若、陈彭年，识皆有所不足，力皆有所不逮。而以洁身引退，倒授其权于新进之庶僚，人已轻而言抑琐，不足耸人主之听，只以益安石之横。且徒使才气有裨之士，挫折沉沦，不为国用；而驱天下干禄者，惩其覆轨，望风遥附，以群陷于邪。诸公过矣，而韩公尤有责焉。躬任两朝定策之重，折母后之垂帘，斥权阉以独断，德威树立，亘绝古今。神宗有营利之心，安石挟申、商之术，发乎微已成乎著，正其恩怨死生独任而不可委者。曾公亮、王陶之琐琐者，何当荣辱，而引身遽退，虚端揆以待安石之纵横哉？韩公尤过矣！虽然，抑非公之过也。望之已隆，权之已重，专政之嫌，先起于嗣君之肺腑。则功有不敢居，位有不敢安，权有不敢执，身有不可辱，公亦末如之何也。夫秉正以拒邪，而使猝起争鸣之安石不得逞者，公之责也。斥曾公亮之奸，讼韩公之忠，以觉悟神宗安韩公者，文、富二公之责也。乃文之以柔居大位，无独立之操；富抑以顾命不与，怀同堂之忌；睨韩公之远引，而隐忍忘言。及安石之狂兴，而姑为缓颊，下与小臣固争绪论，不得，则乞身休老，而自诩不污，亦将何以质先皇而谢当世之士民乎？韩公一去，而无可为矣。白日隐而繁星荧，嘒彼之光，固不能与妖孛竞耀也。",
        "level": 2
    },
    {
        "书名": "宋论",
        "年号名": "神宗",
        "序号": "七",
        "章节名": "宋论·神宗七",
        "text": "夫神宗有收燕、云定银、夏之情，起仁宗之积弛，宋犹未敝，非不可图也。和平中正之中，自有固本折冲之道。而筹之不素，问之莫能酬答，然且怀私以听韩公之谢政，安得谓宋有人哉？无大臣而小臣瓦解；小臣无可效之忠，而宵小高张；皆事理之必然者。司马、范、吕诸公强挽已发之矢而还入于彀，宜其难已。然则宋之亡也，非法也，人也。无人者，无大臣也。李太初、王子明而存焉，岂至此乎？",
        "level": 2
    },
    {
        "书名": "宋论",
        "年号名": "神宗",
        "序号": "八",
        "章节名": "宋论·神宗八",
        "text": "论人之衡有三：正邪也，是非也，功罪也。正邪存乎人，是非存乎言，功罪存乎事。三者相因，而抑不必于相值。正者其言恒是，而亦有非；邪者其言恒非，而亦有是；故人不可以废言。是者有功，而功不必如其所期；非者无功，而功固已施于世。人不可以废言，而顾可以废功乎？论者不平其情，于其人之不正也，凡言皆谓之非，凡功皆谓之罪。乃至身受其庇，天下席其安，后世无能易，犹且摘之曰：“此邪人之以乱天下者。”此之谓“不思其反”。以责小人，小人恶得而服之？已庇其身，天下后世已安之而莫能易，然且任一往之怒，效人之诃诮而诃诮之；小人之不服，非无其理也，而又恶能抑之？",
        "level": 2
    },
    {
        "书名": "宋论",
        "年号名": "神宗",
        "序号": "八",
        "章节名": "宋论·神宗八",
        "text": "章惇之邪，灼然无待辨者。其请经制湖北蛮夷，探神宗用兵之志以希功赏，宜为天下所公非，亦灼然无待辩者。然而澧、沅、辰、靖之间，蛮不内扰，而安化、靖州等州县，迄今为文治之邑，与湖、湘诸郡县齿，则其功又岂可没乎？惇之事不终，而麻阳以西，沅、溆以南，苗寇不戢，至今为梗。近蛮之民，躯命、妻子、牛马、粟麦莫能自保。则惇之为功为罪，昭然不昧，胡为乐称人之恶，而曾不反思邪？",
        "level": 2
    },
    {
        "书名": "宋论",
        "年号名": "神宗",
        "序号": "八",
        "章节名": "宋论·神宗八",
        "text": "乃若以大义论之，则其为功不仅此而已也。语曰：“王者不治夷狄。”谓沙漠而北，河、洮而西，日南而南，辽海而东，天有殊气，地有殊理，人有殊质，物有殊产，各生其所生，养其所养，君长其君长，部落其部落，彼无我侵，我无彼虞，各安其纪而不相渎耳。若夫九州之内，负山阻壑之族，其中为夏者，其外为夷，其外为夏者，其中又为夷，互相襟带，而隔之绝之，使胸腋肘臂相亢悖而不相知，非无可治，而非不当治也。然且不治，则又奚贵乎君天下者哉？君天下者，仁天下者也。仁天下者，莫大乎别人于禽兽，而使贵其生。苗夷部落之魁，自君于其地者，皆导其人以鸷戾淫虐，沉溺于禽兽，而掊削诛杀，无间于亲疏，仁人固弗忍也。则诛其长，平其地，受成赋于国，涤其腥秽，被以衣冠，渐之摩之，俾《诗》《书》《礼》《乐》之泽兴焉。于是而忠孝廉节文章政事之良材，乘和气以生，夫岂非仁天下者之大愿哉？以中夏之治夷，而不可行之九州之外者，天也。其不可不行之九州之内者，人也。惟然，而取蛮夷之土，分立郡县，其功溥，其德正，其仁大矣。",
        "level": 2
    },
    {
        "书名": "宋论",
        "年号名": "神宗",
        "序号": "八",
        "章节名": "宋论·神宗八",
        "text": "且夫九州以内之有夷，非夷也。古之建侯也万国，皆冠带之国也。三代之季，暴君代作，天下分崩。于是而山之陬，水之滨，其君长负固岸立而不与于朝会，因异服异制以趋苟简。至春秋时，莒、杞皆神明之裔，为周之藩臣，而自沦于夷。则潞甲之狄，淮浦之夷，陆浑之戎，民皆中国之民，君皆诸侯之君，世降道衰，陷于非类耳。昭苏而衅祓之，固有待也。是以其国既灭，归于侯服，永为文教之邦，而彝伦攸叙。故《春秋》特书以大其功。岂云王者不治，而任其为梗于中区乎？永嘉之后，义阳有蛮夷号，仇池有戎名，迨及荡平，皆与汴、洛、丰、镐无异矣。然则辰、沅、澧、靖之山谷，负险阻兵者，岂独非汉、唐政教敷施之善地与？出之泥滓，登之云逵，虽有诛戮，仁人之所不讳。而劳我士马，费我刍粮，皆以保艾我与相接壤之妇子。劳之一朝，逸之永世，即有怨咨，可弗避也。君天下者所宜修之天职也。",
        "level": 2
    },
    {
        "书名": "宋论",
        "年号名": "神宗",
        "序号": "八",
        "章节名": "宋论·神宗八",
        "text": "夫章惇之立心，逢君生事以邀功，诚不足以及此。而既成乎事，因有其功；既有其功，终不可以为罪。迄于今日，其所建之州县，存者犹在目也。其沿之以设，若城步、天柱诸邑之棋布者，抑在目也。而其未获平定，为苗夷之穴，以侵陵我郡邑者，亦可睹也。孰安孰危，孰治孰乱，孰得孰失；征诸事，问诸心，奚容掩哉？概之以小人，而功亦罪，是亦非，自怙为清议，弗能夺也。虽然，固有不信于心者存矣。",
        "level": 2
    },
    {
        "书名": "宋论",
        "年号名": "神宗",
        "序号": "八",
        "章节名": "宋论·神宗八",
        "text": "《宋论》卷六终",
        "level": 2
    },
    {
        "书名": "宋论",
        "年号名": "哲宗",
        "序号": "一",
        "章节名": "宋论·哲宗一",
        "text": "极重之势，其末必轻，轻则反之也易，此势之必然者也。顺必然之势者，理也；理之自然者，天也。君子顺乎理而善因乎天，人固不可与天争，久矣。天未然而争之，其害易见；天将然而犹与之争，其害难知。争天以求盈，虽理之所可，而必过乎其数。过乎理之数，则又处于极重之势而渐以向轻。君子审乎重以向轻者之必渐以消也，为天下乐循之以不言而辨，不动而成，使天下各得其所，嶷然以永定而不可复乱。夫天之将然矣，而犹作气以愤兴，若旦夕之不容待，何为者邪？古之人知此也，故审于生民涂炭之极，察其数之将消，居贞以俟，徐起而顺众志以图成。汤之革夏，武、周之胜殷，率此道也。况其非革命改制之时乎？",
        "level": 2
    },
    {
        "书名": "宋论",
        "年号名": "哲宗",
        "序号": "一",
        "章节名": "宋论·哲宗一",
        "text": "汉武帝锐意有为，而繁苛之政兴，开边牟利，淫刑崇侈，进群小以荼苦其民，势甚盛而不可扑也。然而溢于其量者中必馁，驰于其所不可行者力必困，怨浃于四海者，心必怵而不安。故其末年罢兵息役，弛刑缓征，不待人言之洊至，而心已移矣，图已改矣。其未能尽革以复文、景之治者，霍光辅孝昭起而承之，因其渐衰之势，待其自不可行而报罢。于是而武帝之虔刘天下者，日消月沉，不知其去而自已。无他，唯持之以心，应之以理，一顺民志，而天下不见德，大臣不居功，顺天以承佑。承天之佑者，自无不利也。",
        "level": 2
    },
    {
        "书名": "宋论",
        "年号名": "哲宗",
        "序号": "一",
        "章节名": "宋论·哲宗一",
        "text": "考神宗之初终，盖类是矣。当其始也，开边之志，聚财之情，如停水于脆土之堤而待决也。王安石乘之以进，三司条例使一设，而震动天下以从其所欲。于是而两朝顾命之老，且引退而不能尽言；通国敢言之士，但一鸣而即逢贬窜；群小揣意指而进者，喧不可息也。此势之极重者也，然而固且轻矣。安石之所执以必为者，为之而无效矣。河不可疏，而淤田不登矣；田不可方，而故籍难废矣；青苗之收息无几，而逋欠积矣；保马之孳息不蕃，而苑牧废矣；民怨于下，土怨于廷，而彻乎上听矣。高遵裕之败，死尸盈野，弃甲齐山，而天子且为之痛哭矣。安石则不肖之子挠之于内，反面之党讼之于廷，神宗亦不复以心膂相信。邓绾、吕嘉问且婴显罚，王安礼纠兄之过，而亟进升庸。手实、方田，自安石创者，皆自神宗而报罢矣。使神宗有汉武之年，其崩不速，则轮台之诏，必自己先之，弗待廷臣之亟谏。盖否极而倾，天之所必动，无待人也。几已见矣，势已移矣。则哲宗立，众正升，因其欲熸之余焰，撤薪以息之者，平其情，澄其虑，抑其怒张之气以莅之。其不可行者，已昭然其不可行；无所利者，已昭然其有害；敝而弗为之修，弛而弗为之督，三年之中，如秋叶之日向于凋，坐而待其陨矣。而诸君子积怒气以临之，弗能须臾忍也，曾霍光之弗若，奚论古先圣哲之调元气而养天下于和平哉？",
        "level": 2
    },
    {
        "书名": "宋论",
        "年号名": "哲宗",
        "序号": "一",
        "章节名": "宋论·哲宗一",
        "text": "牛之斗虎，已毙而斗之不已，牛乃力尽而死。安石既退，吕惠卿与离叛而两穷。吕申公、司马温公以洎孙固、吴充，渐起而居政地。彼蔡确、章惇、王珪、曾布之流，无安石博闻强识之学、食淡衣粗之节，岂元佑诸公之劲敌哉？操之已蹙者，畏之已甚；疾之已亟者，疑之已深，授之以不两立之权，而欲自居于畸重，则昔之重在彼者轻，而今之重在诸公者，能长保其重哉？天方授我，而我不知，力与天争，而天且去之矣，夫岂有苍苍不可问之天哉？天者，理而已矣；理者，势之顺而已矣。此之不察，乃曰：“天祚社稷，必无此虑。”天非不祚宋也，谋国者失之于天，而欲强之于人以居功而树德者为之也。",
        "level": 2
    },
    {
        "书名": "宋论",
        "年号名": "哲宗",
        "序号": "二",
        "章节名": "宋论·哲宗二",
        "text": "毕仲游之告温公曰：“大举天下之计，深明出入之数，以诸路所积钱粟，一归地官，使天子知天下之余于财，而虐民之政可得而蠲。”大哉言乎！通于古今之治体矣。温公为之耸动而不能从。不能从者，为政之通病也，温公不免焉。其病有三：一曰惜名而废实，二曰防弊而启愚，三曰术疏而不逮。",
        "level": 2
    },
    {
        "书名": "宋论",
        "年号名": "哲宗",
        "序号": "二",
        "章节名": "宋论·哲宗二",
        "text": "天子不言有无，大臣不问钱谷，名之甚美者也。大臣自惜其清名，而又为天子惜，于是讳言会计，而一委之有司。是未察其立说之义，而蒙之以为名也。不言有无者，非禁使勿知之谓也。不于有而言无以求其溢，不于无而计有以妄为经营。知其所入，度其所出，富有海内，不当言无也。不问钱谷者，非听上之糜之，任下之隐之，而徒以自标高致也。出入有恒，举其大要，业已喻于心，而不屑屑然问其铢累也。若乃宾宾然若将浼己而去之，此浮薄子弟之所尚，而可以为天子、可以为大臣乎？自矜高洁之名，而忘立国之本，此之谓惜名而废实。习以为尚，而贤者误以为道之所存，其惑久矣。",
        "level": 2
    },
    {
        "书名": "宋论",
        "年号名": "哲宗",
        "序号": "二",
        "章节名": "宋论·哲宗二",
        "text": "为弼成君德之说者曰：天子不可使知国之富也，知之则侈心生。于是而幸边功、营土木、耽玩好、滥赐予之情，不可抑止。李林甫、丁谓之导君以骄奢，唯使知富而已。禁使勿知，而常怀不足之心，则不期俭而自俭。之说也，尤其大谬不然者。天子而欲宣欲以尚侈乎，岂忧财之不足而为之衰止哉？高纬、孟昶、刘仅有一隅，物力凡几，而穷奢以逞。汉文惜露台之费，非忧汉之贫也。奄有九州之贡税，即不详知其数，计可以恣一人之挥斥者，虽至愚暗，不虑其无余。唐玄、宋真既有汰心，侵令日告虚枵，抑且横征别出。夫颦眉坐叹而相戒以贫，鄙野小人施之狂子弟而徒贻其笑。欲止天子之奢，而勿使知富，则将使其君如土木偶人，唯人提掇而后可乎？为新法者，本以北失燕、云，西防银、夏为忧，则亦立国之本图，固不当以守财坐叹，导其君以抱璧立枯也。此防弊者之迂疏，为谋已下也。",
        "level": 2
    },
    {
        "书名": "宋论",
        "年号名": "哲宗",
        "序号": "二",
        "章节名": "宋论·哲宗二",
        "text": "乃若术疏而不逮，则虽博练如温公，吾不能信其不然矣。天子之不能周知出入之数、畜积之实者有故：方在青宫之日，既无以此为其所宜闻而详告者矣；迨其嗣立，耽宴乐而念不及之者勿论已；即在厉精之主，总其要不能察其详，抑以此为有代我以来告者，而弗容亟问也。若大臣则亦昔之经生，学以应人主之求者耳。乃其童之所习，长之所游，政暇公余之所涉猎，即不以宴游声色荡其心，而所闻所知者，概可见矣。下者，词章也；进而上焉，议论也；又进而上焉，天人性命之旨也。即及于天下之务，亦上推往古数千年兴废得失之数，而当世出纳之经制，积聚之盈歉，未有过而问者。故亿其有，而不知其未必有也；亿其无，而不知其未尝无也；知其出，而不知其出之何所支也；知其入，而不知其入之何所藏也；知其散，而不知合其散者之几何也；知其合，而不知合之散者几何也。虽以温公经济之实学，上溯威烈，下迄柴氏，井井条条，一若目击而身与之；然至于此，则有茫然若群川之赴海，徒见其东流，而不知归墟者何天之池矣。则虽欲胪列租税之所登，度支之所余，内府之所藏，州郡之所积，计其多寡，而度以应人主有为之需，固有莫扪朕舌而终以吃呐者。则学之不适于用，而一听小人之妄为意计也，其能免乎？",
        "level": 2
    },
    {
        "书名": "宋论",
        "年号名": "哲宗",
        "序号": "二",
        "章节名": "宋论·哲宗二",
        "text": "夫王安石之唯不知此也，故妄亿国帑之虚，而以桑、孔之术动人主于所不察。元佑诸公欲诎其邪，而惛然者亦安石耳。则相惘相值，勿问贞邪，而各以时竞，何异两盲之相触于道，其交谇也必矣。夫唯大臣之不以此为务，而俾天子之卒迷也，故其害有不可胜言者。守之者，胥隶也，掌之者，阉宦也；腐之者，暗室也；籍之者，蠹纸也；湮沉而不可问，盗窃而不可诘。呜呼！此皆蔀屋小民粟粟而获之，丝丝而织之，铢铢而经营之，以效立国久长之计，使获免于夷狄盗贼之摧残者。而君臣上下交置之若有若无之中，与粪土均其委弃；智者所不能自已，抑仁者所不忍忘者也。天子大臣非山椒水涘携杖观云之畸士，而曰此非所宜知也。则孔子曰“足食足兵”，其为俗吏之嚆矢与？丁谓上《会计录》以后，至熙宁元年，六十年矣。中历仁宗四十一年之节俭，民无流亡，国之所积可知也。青苗、均输、农田、水利之所获，一部娄之于泰山。诸君子不能举此以胜安石之党，且舌挢而不能下，徒以气矜，奚益哉？",
        "level": 2
    },
    {
        "书名": "宋论",
        "年号名": "哲宗",
        "序号": "三",
        "章节名": "宋论·哲宗三",
        "text": "《易》曰：“天下之动，贞胜者也。”贞胜者，胜以贞也。天下有大贞三：诸夏内而夷狄外也，君子进而小人退也，男位乎外而女位乎内也。各以其类为辨，而相为治，则居正以治彼之不正，而争胜矣。若其所治者贞，而所以治者非贞也，资于不正，以求物之正；萧望之之于恭、显，刘琨之于聪、勒，陈蕃之于宦寺，不胜而祸不旋踵；小胜而大不胜，终以灾及其身，祸延于国。故君子与其不贞而胜也，宁不胜而必固保其贞。元佑诸公昧此，以成绍圣以后之祸。善类空，国事乱，宗社亦繇以倾，亦惨矣哉！",
        "level": 2
    },
    {
        "书名": "宋论",
        "年号名": "哲宗",
        "序号": "三",
        "章节名": "宋论·哲宗三",
        "text": "新法之为民病，甚矣。诸公顺民之欲，急起而改之，不谓其非贞也。即疑于改父之非孝，而奉祖宗之成宪，以正先君之阙失，亦不可谓非孝之贞也。乃改之者，诸公不自任其责，嗣君不与闻其谋，举而仰听于太后。于是盈廷之士，佥曰后，尧、舜也；普天之下，胥曰后，尧、舜也；乃至传之史册，而后世道听之说，犹曰后，尧、舜也。取后而跻之尧、舜，曰后，尧、舜矣；其可抑尧、舜而匹之后，曰尧、舜，后邪？故曰：“拟人必于其伦。”伦者，不相夺也。诸公跻后而尧、舜之，群小抑后而吕、武之；以伦求之，吕、武虽不肖，犹其等伦，而尧、舜悬绝焉。则吕、武之说，足以争胜而亡忌。伦也者，类也；天之生是使别也。草与木并植，而芝兰之芳，不可以为梁栋；鸟与兽并育，而翟雉之美，不可以驾戎车；天子与后敌尊，而母后之贤，不可以制道法。非是者，自丧其贞，而欲以胜物，匪徒小人之反噬有辞也；天所弗佑，祖宗之灵所弗凭依，天下臣民亦怀疑而其情不固。不贞者之不胜，古今之通义，不可违也。",
        "level": 2
    },
    {
        "书名": "宋论",
        "年号名": "哲宗",
        "序号": "三",
        "章节名": "宋论·哲宗三",
        "text": "哲宗之立，虽仅十龄，乃迨高后之殂，又七年矣。后一日不亡，帝一日不得亲政，则此七年者，月之朗于夜，非日之昱于昼也。旦昼虽阴，而以照物，其能俾人洞见者，视月远矣。天子虽幼，而以莅众，其能俾人信从者，视后多矣。而不但此也，位尊权重，可以唯其所为，然且惮于恶而强为善者，自非上哲，亦唯其名而已。夫为恶而恶之名归之人而己不与，则无所惮，而有委罪之路。为善而善之名归之人而己不与，则不能强，而徒挟不平之情。实则资己之权藉以为之，名则去之，严父不能得之于子，而为人臣者，欲以得之君，不已悖乎？",
        "level": 2
    },
    {
        "书名": "宋论",
        "年号名": "哲宗",
        "序号": "三",
        "章节名": "宋论·哲宗三",
        "text": "新法之弊，神宗之暮年亦自知之矣。永乐之败，悔不用王安礼之言。王安石子死魄丧，其志已衰。王雱、吕惠卿自相龁蹄，而神宗已厌之矣。邓绾、吕嘉问秽迹彰明而见黜矣，蒲宗孟诋司马君实而见诃矣，孙固、吕公著渐进而登两府矣。则使当国者述神宗之志，以遗诏行之，蠲青苗之逋欠，弛保马之孳生，缓保甲之练习，以次而待哲宗于识知之后，告以民主之艰苦，示以祖法之宽弘，次第而除之；使四海慕新主之仁，而不掠美以归牝鸡之啼曙，夫岂不可必得者？计不出此，拥女主以行其志，后一日不死，天子一日隅坐画诺，如秉笔之内竖，奉教而行。即以韩维、苏轼、刘挚、朱光庭辈处此，其能俯首以听焉否邪？故人谓温公守贞有道而未通乎变者，非也。温公之所不足者，正未能贞也。贞之大者，天之经也，地之义也，人之彝伦也，事之纲纪也。以阴御阳，以女制男，何殊乎以夷狄令中国，以小人治君子乎？《坤》之初六曰：“履霜，坚冰至。”当《坤》之初，阴无失德，非有坚冰之祸；而发端之始，与《乾》干相革，则所秉不正，在希微之间，而诡于其涂，不可以复暄和高朗之宇，固无待血战而始知其害也。温公胡不闻焉？",
        "level": 2
    },
    {
        "书名": "宋论",
        "年号名": "哲宗",
        "序号": "三",
        "章节名": "宋论·哲宗三",
        "text": "呜呼！国之将乱也，黄发耆臣老死而无与继者。神宗之季年，韩、富二公先后而逝，文潞公虽存，年已迟暮，且仁柔以召物议，众望所不归也。使有秉国钧者，如韩公于英、仁二庙嗣立之初，持德威以翼戴，当元佑三四年间，撤太后之帘，以兴革之权、进退之柄归之天子；则群小无言可执，无隙可乘，而国定矣。温公权藉既轻，道亦逊焉，徒恃愚氓浮动之气，迁客跃起之情，迫于有为而无暇择焉，其能济乎？权轻者，非势之胜也；道逊者，非理之贞也。捷反捷复，捷兴捷废，天下皆丧其贞，则女贞之失先之也。故曰古今之通义，不可违也。",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "置一说之短长，以通观一时之措施，则其治乱安危，可未成而决其必然于先，旷千载而信其所以然于后，无有爽也。哲宗在位十有五年，政出自太后者凡八年，哲宗亲政以还凡六年。绍圣改元而后，其进小人、复苛政，为天下病者，勿论矣。元佑之政，抑有难于覆理者焉。绍圣之所为，反元佑而实效之也。则元佑之所为，矫熙、丰而抑未尝不效之，且启绍圣而使可效者也。呜呼！宋之不乱以危亡者几何哉？",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "天子进士以图吾国，君子出身以图吾君，岂借朝廷为定流品分清浊之场哉？必将有其事矣。事者，国事也。其本，君德也。其大用，治教政刑也。其急图，边疆也。其施于民者，视其所勤而休养之，视其所废而修明之，拯其天灾，惩其吏虐，以实措之安也。其登进夫士者，养其恬静之心，用其方新之气，拔之衡茅，而相劝以君子之实也。岂徒绍圣哉，元佑诸公之能此者几何邪？所能卓然出其独至之忱，超出于纷纭争论之外而以入告者，刘器之谏觅乳媪而已，伊川请就崇政、延和讲读，勿以暑废而已，范淳夫劝帝以好学而已。自是而外，皆与王安石已死之灰争是非，寥寥焉无一实政之见于设施。其进用者，洵非不肖者矣，乃一唯熙、丰所贬斥之人，皇皇然力为起用，若将不及。岂新进之士，遂无一人可推毂以大任之，树百年之屏翰者；而徒为岭海迁客伸久郁之气，遂可无旷天工乎？其恤民也，安石之新法，在所必革矣。频年岂无水旱？而拯救不行；四海岂无冤民？而清问不及；督行新法之外，岂无渔民之墨吏？而按劾不施；触忤安石之余，岂无行惠之循良？而拔尤不速。西陲之覆败孔棘，不闻择一将以捍其侵陵；契丹之岁币屡增，不闻建一谋以杜其欺侮。夫如是，则宋安得有天下哉？一元佑诸公扬眉舒愤之区宇而已矣。",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "马、吕两公非无忧国之诚也，而刚大之气，一泄而无余。一时蠖屈求伸之放臣，拂拭于蛮烟瘴雨之中，愔愔自得。出不知有志未定之冲人，内不知有不可恃之女主，朝不知有不修明之法守，野不知有难仰诉之疾苦，外不知有睥睨不逞之强敌，一举而委之梦想不至之域。群起以奉二公为宗主，而日进改图之说。二公且目眩耳荧，以为唯罢此政，黜此党，召还此人，复行此法，则社稷生民巩固无疆之术不越乎此。呜呼！是岂足以酬天子心膂之托，对皇天，质先祖，慰四海之孤茕，折西北之狡寇，而允称大臣之职者哉？",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "吾诚养君德于正，则邪自不得而窥；吾诚修政事以实，则妄自无从而进；吾诚慎简干城之将以固吾圉，则徼功生事之说自息；吾诚厘剔中饱之弊以裕吾用，则掊克毒民之计自消；吾诚育士以醇静之风，拔贤于难进之侣，为国家储才于百年，则奸佞之觊觎自戢，而善类之濯磨自弘。曾不出此，而夜以继日，如追亡子：进一人，则曰此熙、丰之所退也；退一人，则曰此熙、丰之所进也；兴一法，则曰此熙、丰之所革也；革一法，则曰此熙、丰之所兴也。然则使元佑诸公处仁、英之世，遂将一无所言，一无所行，优游而聊以卒岁乎？未见其有所谓理也，气而已矣。气一动而不可止，于是吕、范不协于黄扉，洛、蜀、朔党不协于群署，一人茕立于上，百尹类从于下，尚恶得谓元佑之犹有君，宋之犹有国也！而绍圣诸奸，驾驷马骋康庄以进，莫之能御矣。反其所为者，固师其所为也。是故通哲宗在位十四年中，无一日而不为乱媒，无一日而不为危亡地，不徒绍圣为然矣。",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "当其时，耶律之臣主亦昏淫而不自保，元昊之子孙亦偷安而不足逞；藉其不然，靖康之祸，不能待之他日也。而契丹衰，夏人弱，正汉宣北折匈奴之时会。乃恣通国之精神，敝之于一彼一此之短长，而弗能自振。呜呼！岂徒宋之存亡哉？无穷之祸，自此贻之矣。立乎今日，以覆考哲宗之代之所为，其言洋溢于史册，以实求之，无一足当人心者。苟明于得失之理，安能与登屋遮道之愚民同称庆快邪？",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "夫君子之自立也有节，而应天下也有道。心之无私，不待物之不我辱而后荣；为之有实，不待法之无所弊而后治。故入其朝，观其所为；读其书，观其所成。聚天下之聪明才力，以奉一人而理万物，不期正而无不正，然后其兴也，必也。此则君子以自靖而靖天下者也。岂徒伊、吕哉？两汉之盛，唐、宋之初，无有不然者。夫谁如哲宗在御之世，贸贸终日，而不知将以何为也！",
        "level": 2
    },
    {
        "书名": "宋论",
        "年号名": "哲宗",
        "序号": "四",
        "章节名": "宋论·哲宗四",
        "text": "《宋论》卷七终",
        "level": 2
    },
    {
        "书名": "宋论",
        "年号名": "徽宗",
        "序号": "一",
        "章节名": "宋论·徽宗一",
        "text": "徽宗之初政，粲然可观，韩忠彦为之，而非韩忠彦之能为之也。未几而向后殂，任伯雨、范纯礼、江公望、陈瓘以次废黜，曾布专，蔡京进，忠彦且不能安其位而罢矣。锐起疾为而不能期月守，理乱之枢存乎向后之存没，忠彦其能得之于徽宗乎？循已覆之轨者倾，仗非其所仗者踬。以仁宗之慈厚居心，而无旁窥怀妒之小人，然且刘后殂，而张耆、夏竦不能复立于廷，王德用、章德象以与刘后异而急庸。若高后晨陨，群奸夕进，攻击元佑，不遗余力，前事之明鉴，固忠彦等所在目方新者。仍拥一母后以取必于盛年佻达之天子，仗者非所仗也。则邢恕、章惇、蔡卞虽已窜死，岂无继者？祸烈于绍圣，而贞士播弃终身，以恣噂沓之狂夫动摇社稷，后车之覆，甚于前车，亦酷矣哉！",
        "level": 2
    },
    {
        "书名": "宋论",
        "年号名": "徽宗",
        "序号": "一",
        "章节名": "宋论·徽宗一",
        "text": "忠彦虽为世臣，而德望非温公之匹，任伯雨诸人亦无元佑群贤之夙望。一激不振，士气全颓，举天下以冥行而趋于泥淖，极乎靖康，无一可用之材，举国而授之它人，无足怪者。将雪之候，先有微温，其温也，岂暄和之气哉？于是而诸君子之处此也，未易易矣。太后不可恃也，忠彦斯不可恃也；李清臣、蒋之奇之杂进，愈不可恃也；曾布之与忠彦互相持于政府，弥不可恃也。然而温诏之颁，起用之亟，固自朝廷发矣。范忠宣曰：“上果用我矣，死有余责。”伊川曰：“首被大恩，不供职，何以仰承德意。”苏子瞻海外初还，欣然就道。夫固有不可恝于君臣之际者，知其不可恃，而犹欣跃以从，亦君子宅心之厚与！",
        "level": 2
    },
    {
        "书名": "宋论",
        "年号名": "徽宗",
        "序号": "一",
        "章节名": "宋论·徽宗一",
        "text": "虽然，酌之以道，规之以远，持之以贞，而善调元气以使无伤，固有道焉。天下有道，道在天下，则身从天下以从道。天下无道，道在其身，则以道爱身，而即为天下爱道。以道爱身者，喜怒不轻动于心，语默不轻加于物，而进退之不轻，尤其必慎者也。执之仇雠，而知仇雠者之必不我力，不可得而执也。爱而加膝，念加膝者之无难投渊，不以身试渊也。夫且使昏庸之主，知我之不以欣欣而动，弗得以我为赖宠。夫且使邪佞之党，见我之迟迟以进，弗得疑我之力争。夫且使天下之士，惜其名节，念荣宠之非荣，而不辱身以轻试。夫且使四海之民，知世之方屯，隐忍以茹荼苦，而不早计升平，以触苛虐而重其灾。故范淳夫劝蜀公之不赴，而尹和靖疑伊川之易就，非独为二公爱其身也，为天下爱道，而道尚存乎天下也。",
        "level": 2
    },
    {
        "书名": "宋论",
        "年号名": "徽宗",
        "序号": "一",
        "章节名": "宋论·徽宗一",
        "text": "以爱君之切，而不忍逆君之命；以忧国之至，而迫欲为国宣力；以恤民之笃，而辄思为民请命；则小人之占风而趋、待隙而钻者，固将曰：彼犹我也。一虚一实迭相衰王，而凶威可试，不遗余力，以捋采而尽刘之；昏庸之主，亦将曰：此呼而可来者，麾而可去，天下安得有君子哉？唯予言而莫违，否则窜之诛之，永锢而无遗种，亦不患国之无人也。后生者，不得与于直道之伸，亦将曰：先生长者，亦尝亟于进矣。则弗待君之果明，臣之果直，未进而获进焉，无不可也，奚必与世龃龉哉？于是而小人有可借之口，庸主有轻士之情，人士无固穷之节。朝为无人之朝，野为无人之野。则大观以后，迄于靖康，醉梦倾颓，无有止讫，终无一人焉，能挽海宇之狂趋以救死亡，不亦痛与！",
        "level": 2
    },
    {
        "书名": "宋论",
        "年号名": "徽宗",
        "序号": "一",
        "章节名": "宋论·徽宗一",
        "text": "宋之不靖也，自景佑而一变矣。熙宁而再变，元佑而三变，绍圣而四变，至是而五变矣。国之靡定，不待智者而知也。乃数十年来，小人迭进，而公忠刚直之臣，项背相依。然求其立难进易退之节，足以起天子之敬畏，立士类之坊表者，无其人焉。骐骥与驽骀争驾，明星与萤火争光，道已贬，身已媟，世安得而不波流，国安得而不瓦解哉？韩忠彦孤立以戴女主，而望起两世之倾危，诸君子何其易动而难静也！伊川贬，而尹和靖、张思叔诸学者皆罹伪学之禁。韩侂胄之恶，自此倡之。则非祸中于国家，而且害延于学术矣。建中靖国之初政，有识者所为寒心也，奚粲然可观之有？",
        "level": 2
    },
    {
        "书名": "宋论",
        "年号名": "徽宗",
        "序号": "二",
        "章节名": "宋论·徽宗二",
        "text": "政之善者，一再传而弊生，其不善者，亦可知矣。政之善者，期以利民，而其弊也，必至于厉民。立法之始，上昭明之，下敬守之，国受其益，人受其赐。已而奉行者非人，假其所宽以便其弛，假其所严以售其苛，则弊生于其间，而民且困矣。政之不善者，厉民以利国，而其既也，国无所利，因以生害，而民之厉亦渐以轻。立法之始，刻意而行之，令必其行，禁必其止，怨怒积于下而不敢违，已而亦成故事矣。牧守令长之贤者，可与士民通议委曲，以苟如其期会而止，而不必尽如其法。若其不肖者，则虽下不恤民碞，上亦不畏国法，但假之以济其私，而涂饰以应上，亦苟且塞责而无行之之志。则其为虐于天下者，亦渐解散而不尽如其初，则害亦自此而杀矣。故即有不善之政，亦不能操之数十年而民无隙之可避。繇此言之，不善之政，未能以久贼天下；而唯以不善故，为君子所争，乃进小人以成其事，则小人乘之以播恶，而其祸乃延。故曰：“有治人，无治法。”则乱天下者，非乱法乱之，乱人乱之也。",
        "level": 2
    },
    {
        "书名": "宋论",
        "年号名": "徽宗",
        "序号": "二",
        "章节名": "宋论·徽宗二",
        "text": "蔡京介童贯以进，与邓洵武、温益诸奸剿绍述之邪说，推崇王安石，复行新法。乃考京之所行，亦何尝尽取安石诸法，督责吏民以必行哉？安石之昼谋夜思，搜求众论，以曲成其申、商、桑、孔之术者，京皆故纸视之，名存而实亡者十之八九矣。则京之所为，固非安石之所为也。天下之苦京者，非其苦安石者也。是安石之法，未足以致宣、政之祸；唯其杂引吕惠卿、邓绾、章惇、曾布之群小，以授贼贤罔上之秘计于京，则安石之所以贻败亡于宋者此尔。载考熙、丰之时，青苗、保甲、保马、市易之法，束湿亟行，民乃毁室鬻子，残支体，徒四方，而嗁号遍野。藉令迄乎宣、政，无所宽弛，则天下之氓，死者过半，揭竿起者，不减秦、隋之季。乃绍圣踵行，又二十余年，而不闻天下之怨毒倍于前日。方腊之反，驱之者朱勔花石之扰，非新法迫之也。此抑可以知政无善恶，俱不足以持久，倚法以求赢，徒为聚讼而已矣。",
        "level": 2
    },
    {
        "书名": "宋论",
        "年号名": "徽宗",
        "序号": "二",
        "章节名": "宋论·徽宗二",
        "text": "神宗之求治也迫，安石之欲售其邪僻之术也坚，交相骛而益之以戾气，力持其是，以与君子争，无从欲偷安之志以缓之，故行之决而督之严，吏无所容其曲折，民无所用其推移，则如烈火之初炎，而无幸存之宿草。及哲宗而以怠心行之，及徽宗而抑以侈心行之矣。则吏民但可有盈余以应诛求，饰文具以免勘督者，自相遁于下而巧避之。且如保甲之法，固可以一纸报成功；青苗之息，固可洒派于户口土田。醉梦之君，狭邪之相，苟足其欲，而以号于人曰：“神宗之所为，吾皆为之矣。”而民之害，亦至此而稍纾矣。",
        "level": 2
    },
    {
        "书名": "宋论",
        "年号名": "徽宗",
        "序号": "二",
        "章节名": "宋论·徽宗二",
        "text": "繇此言之，政无善恶，统不足以持久。吏自有其相沿之习，民自有其图全之计。士大夫冒谴以争讼于庭而不足，里胥牖户协比以遁于法而有余。故周公制六官，叙《六典》，纤悉周详，规天下于指掌，勒为成书，而终不以之治周。非不可行也，行之而或遁之，或乘之，德不永而弊且长也。",
        "level": 2
    },
    {
        "书名": "宋论",
        "年号名": "徽宗",
        "序号": "二",
        "章节名": "宋论·徽宗二",
        "text": "人主而为国计无疆之休，任贤而已矣；大臣而为君建有道之长，进贤而已矣。所举贤，而以类升者，即不如前人之懿德，而沿流风以自淑，必不为蟊贼者也。所举不肖，而以类升者，岂徒相效以邪哉？趋而愈下，流而愈淫，即求前人之不韪而不可得。呜呼！安石岂意其支流之有蔡京哉？而京则曰：“吾安石之嫡系也。”诸君子又从而目之曰：“京所法者，安石也。”京之恶乃益以昌矣。故善治天下者，章民者志也，贞民者教也，树之百年者人也。知善政之不足恃，则非革命之始，无庸创立己法；知恶政之不可久，则虽苛烦之法，自可调之使驯。读一先生之言，欲变易天下而从己，吾未见其愈于安石也，徒为蔡京之口实而已。",
        "level": 2
    },
    {
        "书名": "宋论",
        "年号名": "徽宗",
        "序号": "三",
        "章节名": "宋论·徽宗三",
        "text": "靖康之祸，自童贯始。狡夷不可信而信之，叛臣不可庸而庸之，逞志于必亡之契丹，而授国于方张之女真。其后理宗复寻其覆轨，以讫其大命。垂至于后，犹有持以夷攻夷之说取败亡者，此其自蹈于凶危之阱，昭然人所共喻矣。而宋之一失再失以殒命者，不仅在此。藉令徽宗听高丽之言，从郑居中、宋昭之谏，斥童贯、王黼之奸，拒马植、张瑴之请，不以一矢加辽，而且输金粟、起援兵、以卫契丹，能必耶律淳之不走死乎？能必左企弓之固守燕山而不下乎？能使女真不压河北而与我相迫乎？能止女真之不驰突渡河而向汴乎？夫然，则通女真之与不通，等也；援辽之与夹攻，等也。童贯兴受其败，而宋之危亡，非但贯之失算也。",
        "level": 2
    },
    {
        "书名": "宋论",
        "年号名": "徽宗",
        "序号": "三",
        "章节名": "宋论·徽宗三",
        "text": "辍夹攻之计以援辽，辽存而为我捍女真，此一说也，宋岂能援契丹而存之者？以瓦解垂亡之契丹，一攻之，而童贯败于白沟矣；再攻之，而刘延庆、郭药师败于燕山矣。攻之弗能攻也，则援之固弗能援也。不可以敌爝火将熄之萧干，而可以拒燎原方炽之粘没喝乎？拒契丹而勿援，拒女真而勿夹攻，则不导女真以窥中国之短长，守旧疆以静镇之，此一说也，近之矣。乃使女真灭辽，有十六州之地，南临赵、魏，以方新不可遏之锐气，睥睨河朔之腴士，遣一使以索岁币，应之不速而激其忿怒，应之速而增其狎侮。抑能止锋戢锐，画燕自守，而不以吞契丹者龁我乎？然则夹攻也，援辽也，静镇也，三者俱无以自全。盖宋至是而求免于女真也，难矣。",
        "level": 2
    },
    {
        "书名": "宋论",
        "年号名": "徽宗",
        "序号": "三",
        "章节名": "宋论·徽宗三",
        "text": "自澶州讲和而后，毕士安撤河北之防，名为休养，而实以启真宗粉饰太平之佚志，兴封祀、营土木者十八载。仁宗以柔道为保邦之计，刘六符一至，而增岁币如不遑，坐销岁月于议论之中者又四十一年。神宗有自强之志，而为迂谬之妄图，内敝其民于掊克，而远试不教之兵于熙河。契丹一索地界，则割土以畀之，而含情姑待，究无能一展折冲之实算。元佑以还，一彼一此，聚讼盈廷，置北鄙于膜外者又二十余年。阃无可任之将，伍无可战之兵，城堡湮颓，戍卒离散。徽宗抑以嬉游败度，忘日月之屡迁。凡如是者几百年矣。则攻无可攻，援无可援，镇无可镇。请罢夹击之师者，罢之而已；抑将何以为既罢之后画一巩固之谋邪？故曰童贯误之，非徒童贯误之也。",
        "level": 2
    },
    {
        "书名": "宋论",
        "年号名": "徽宗",
        "序号": "三",
        "章节名": "宋论·徽宗三",
        "text": "虽然，宋即此时，抑岂果无可藉以自振者乎？以财赋言，徽宗虽侈，未至如杨广之用若泥沙也。尽天下之所输，以捍蔽一方者，自有余力。以兵力言，他日两河之众，村为屯、里为砦者，至于飘泊江南，犹堪厚用。周世宗以数州之士，乘扰乱之余，临阵一麾，而强敌立摧，亦非教练十年而后用之也。以将相言，宗汝霖固陶侃之流匹也。张孝纯、张叔夜、刘子羽、张浚、赵鼎俱已在位，而才志可征。刘、张、韩、岳，或已试戎行，或崛起草泽，而勇略已著。用之斯效，求之斯至，非无才也。有财而不知所施，有兵而不知所用。无他，唯不知人而任之，而宋之亡，无往而不亡矣。",
        "level": 2
    },
    {
        "书名": "宋论",
        "年号名": "徽宗",
        "序号": "三",
        "章节名": "宋论·徽宗三",
        "text": "不知犹可言也，不任不可言也。是岂徒徽宗之暗，蔡京之奸，败坏于一旦哉？自赵普献猜防之谋，立国百余年，君臣上下，惴惴然唯以屈抑英杰为苞桑之上术。则分阃临戎者，固以容身为厚福，而畏建功以取祸。故平方腊，取熙河，非童贯以阉宦无猜，不敢尸战胜之功。哓哓者满堂也，而窥其户久矣，阒其无人矣。虽微童贯挑女真以进之，其能免乎？汉用南单于攻北单于，而匈奴之祸讫；闭关谢绝西域，而河西之守固；唯其为汉也。庙有算，阃有政，夹攻可也，援辽可也，静镇尤其无不可也。唯其人而已矣。",
        "level": 2
    },
    {
        "书名": "宋论",
        "年号名": "徽宗",
        "序号": "四",
        "章节名": "宋论·徽宗四",
        "text": "奸人得君久，持其权而以倾天下者，抑必有故。才足以代君，而贻君以宴逸；巧足以逢君，而济君之妄图；下足以弹压百僚，而莫之敢侮；上足以胁持人主，而终不敢轻。李林甫、卢杞、秦桧皆是也。进用之始，即有以耸动其君，而视为社稷之臣；既用之，则信向而尊礼之；权势已归，君虽疑而不能动摇之以使退。故高宗置刀韡中以防秦桧，而推崇之益隆；卢杞贬，而德宗念之不衰；李林甫非杨国忠之怀忮以相反，玄宗终莫之轻也。而其时盈廷之士，无敢昌言其恶，微词讥讽而祸不旋踵矣。而蔡京异是。",
        "level": 2
    },
    {
        "书名": "宋论",
        "年号名": "徽宗",
        "序号": "四",
        "章节名": "宋论·徽宗四",
        "text": "徽宗之相京也，虽尝赐坐而命之曰：“卿何以教之？”亦戏也。实则以弄臣畜之而已。京之为其所欲为也，虽奉王安石以为宗主，持绍述之说以大残善类。而熙、丰之法，非果于为也，实则以弄臣自处而已。其始进也，因与童贯游玩，持书画奇巧以进，而托之绍述，以便登揆席。其云绍述者，戏也。所师安石以《周官》饰说者，但“唯王不会”之一言，所以利用夫戏也。受宠既深，狂嬉无度，见安妃之画像，形之于诗；纵稚子之牵衣，着之于表；父子相仍，迭为狎客。乃至君以司马光谑臣，臣以仁宗谑君，则皆灼然知其为俳优之长，与黄幡绰、敬新磨等。帝亦岂曰此可为吾任社稷者？京、攸父子亦岂曰吾为帝腹心哉？唯帝之待之也媟，而京、攸父子之自处也贱，故星变而一黜矣，日中有黑子而再黜矣，子用而父以病免，不得世执朝权矣。在大位者侯蒙、陈显，斥之为蟊贼，而犹优游以去；冗散之臣如方轸，草泽之士如陈朝、陈正汇，诃之如犬豕，而犹不陷于刑。未尝有蟠固不可摇之势也。徽宗亦屡欲别用人代之矣。而赵挺之、何执中、张商英之琐琐者，又皆怀私幸进，而无能效其尺寸。是以宠日以固，位日以崇，而耆老不死，以久为贼于天下。计自其进用以迄乎南窜之日，君亦戏也，臣亦戏也。嗣之者，攸也、绦也；偕之者，王黼也、朱勔也、李邦彦也；莫非戏也。花鸟、图画、钟鼎、竹石、步虚、受箓、倡门、酒肆，固戏也；开熙河、攻交趾、延女真、灭契丹、策勋饮至、献俘肆赦，亦莫非戏也。如是而欲缓败亡之祸，庸可得乎？",
        "level": 2
    },
    {
        "书名": "宋论",
        "年号名": "徽宗",
        "序号": "四",
        "章节名": "宋论·徽宗四",
        "text": "故有李林甫，不足以斩肃宗之祚；有卢杞，不足以陷德宗于亡；有秦桧，不足以破高宗之国。京无彼三奸之鸷悍，而祸乃最焉。彼之为恶者，犹有所为以钳服天下；而此之为戏者，一无所为也。彼之得君者，君不知其奸，而奸必有所饰；此之交相戏者，君贱之而不能舍之，则无所忌以无不可为也。即无女真，而他日起于草泽，王善、李成、杨么之徒，一呼而聚者百余万，北据太行，南蹂江介，足以亡宋而有余矣。撄狡强锐起之天骄，尚延宋祚于江左，幸也。虽然，唯其戏也，含诟忍耻以偷嬉宴，则其施毒于士民者亦浅，固有可以不亡者存焉。京年八十，而与子孙窜死于南荒，不得视林甫、杞、桧之保躯命于牖下也。足以当之矣。",
        "level": 2
    },
    {
        "书名": "宋论",
        "年号名": "徽宗",
        "序号": "五",
        "章节名": "宋论·徽宗五",
        "text": "杨龟山应诏而出，论者病之，亦何足以病龟山哉？君子之出处，唯其道而已矣。召之者以道，应之者以道，道无不可，君子之所可也。徽宗固君也，进贤者，君之道也。蔡京固相也，荐贤者，相之道也。相荐之，天子召之，为士者无所庸其引避。天下虽无道，而以道相求，出而志不行，言不庸，然后引身而退，未失也。龟山何病哉？当其时，民病亟矣，改纪一政而缓民之死，即吾仁也；国危迫矣，匡赞一谋而救国之危，即吾义也。民即不能缓其死，而吾缓之之道不靳于言；国即不能救其危，而吾救之之方不隐于心；则存乎在我者自尽，而不以事之从违为忧。君子之用心，自有弗容已者。徽宗虽暗，而犹吾君；蔡京虽奸，而犹吾君之相；相荐以礼，相召以义，奚容逆亿其不可与有为而弃之。病龟山者，将勿隘乎？",
        "level": 2
    },
    {
        "书名": "宋论",
        "年号名": "徽宗",
        "序号": "五",
        "章节名": "宋论·徽宗五",
        "text": "虽然，试设身以处，处龟山之世，当重和之朝廷，而与当时在位之人相周旋，固有大难堪者。不知龟山之何以处此也？《易》于《艮》之三曰：“艮其限，列其夤，厉熏心。”曷厉乎？厉以其熏也。立孤阳于四阴之中，上无与应，熏之者莫非阴浊也，故危也。孔子之道大矣，非可凌躐而企及者。然而其出也，以卫灵公之荒淫，而固有蘧瑗、史鱼在也。则立乎其廷，周回四顾，而可与为缘者不乏，则群小之熏，不能乱君子之臭味。故季斯、公山弗扰、佛肸皆可褰裳以涉；而女乐一归，则疾舍宗国而不为忍。何也？奸邪者，君子之所可施其檠括；而同昏之朝，腥闻熺然，环至以相熏，则欲姑与之处，而无以自置其身。孔子且然，况不能为孔子者乎？龟山方出之时，何时邪？徽宗如彼矣，蔡京如彼矣，蔡攸、王黼、童贯、梁师成之徒又如彼矣。而一时人士相趋以成乎风尚者，章醮也，花鸟也，竹石也，钟鼎也，图画也。清歌妙舞，狭邪冶游，终日疲役而不知倦。观乎靖康祸起，虏蹂都城，天子啼号，万民震栗，而抄剳金帛之役，洪刍、王及之辈，皆一时自标文雅之士，劫宫娥以并坐，歌谑酣饮，而不以死为忧。则当时岂复有奸邪哉？聚鸟兽于君门，相为蹢躅而已。龟山以严气正性之儒者，孤立于其间。槐棘之下，谁与语者？待漏之署，谁与立者？岁时往还之酬答，谁氏之门可以报谒？栫棘及肤，丛锥刺目，彼则无惭，而我能自适乎？庄生曰：“撄而后宁。”亦必有以宁也，亦必相撄而后相拒以宁也。不能撄我，而只以气相熏染，厉而已矣，奚宁哉？念及此，则龟山之出，诚不如其弗出矣。",
        "level": 2
    },
    {
        "书名": "宋论",
        "年号名": "徽宗",
        "序号": "五",
        "章节名": "宋论·徽宗五",
        "text": "于是而尹和靖之坚不欲留，尚矣。《艮》之上曰：“敦艮，吉。”超出群阴之上，与三异志，而时止则止，非道之必然，心之不得不然也。道生于心，心之所安，道之所在。故于乱世之末流，择出处之正者，衡道以心，而不以心仿道；无以熏其心而心泰矣。尚奚疑乎？",
        "level": 2
    },
    {
        "书名": "宋论",
        "年号名": "徽宗",
        "序号": "六",
        "章节名": "宋论·徽宗六",
        "text": "势极于不可止，必大反而后能有所定。故《易》曰：“倾否，先否后喜。”否之已极，消之不得也，倾之而后喜。惜其倾而欲善保其终，则否不倾而已自倾。谋国者，志非不忠，道非不正，不忍视君之琐尾、民之流离，欲因仍而补救之，其说足以耸动天下。乃弗能救也，而只甚其危亡，则唯惜倾而靳于倾者使之然也。",
        "level": 2
    },
    {
        "书名": "宋论",
        "年号名": "徽宗",
        "序号": "六",
        "章节名": "宋论·徽宗六",
        "text": "宋至徽宗之季年，必亡之势，不可止矣。匪徒女真之强不可御也，匪徒童贯之借金亡辽之非策也，尤匪徒王黼受张瑴之降以挑狡虏也。君不似乎人之君，相不似乎君之相，垂老之童心，冶游之浪子，拥离散之人心以当大变，无一而非必亡之势。于是而宇文虚中进罪己之言，吴敏、李纲定内禅之策，不可谓非消否之道也。乃汴都破，二帝俘，愈不可挽矣。内禅者，死守之谋也。死守则必有死守之具矣。任庙算者唯纲，纲之外无人矣；任戎阃者唯种师道，师道之外无人矣。尽纲之谋，竭师道之勇，可以任此乎？朱子固已论之曰：“不足恃也。”且微徒纲与师道也，婴孤城，席懈散之势，一日未亡，一日有处堂之计。人心不震，规画不新，虽诸葛孔明不能止荆州之溃，虽郭子仪不能已陕州之奔。何也？势已倾者不倾，而否亦不倾也。乱起于外者，制之以中；乱集于中者，制之以外。处于有余之地，而后可以自立；可以自立，而后可以御人。先王众建诸侯，以为藩屏，时巡其守，王迹以通，五服四方皆天子之外舍也。故幽王死于宗周，而襄王存于氾水。《春秋》记之曰：“天王出居于郑。”居者，其所宜居也。举天下而皆其所居，则皆其所自立矣。皆其所居，而拘挛于不可久居者以自困；则有余之地，皆非其地，有余之人，皆非其人，畏倾而倾必及之。否岂有自消之理哉？",
        "level": 2
    },
    {
        "书名": "宋论",
        "年号名": "徽宗",
        "序号": "六",
        "章节名": "宋论·徽宗六",
        "text": "徽宗南奔以避寇，势迫而不容弗避，避之尚未足以亡也。以势言之，头不剸者命不倾；以理言之，死社稷者，诸侯之道也，非天子之道也。诸侯弃其国而无国，天子弃都城而固有天下，未丧其世守也，故未大失也。其成乎必亡者，内禅而委位于钦宗也。委位于钦宗，则徽宗非天下之君矣。本不可以为人之君，而又委位以自失其柄，为萧然休老之人。则处有余之地而非其地，抚有余之人而非其人。权借之所归，据之以抗强虏者，犹然孑处危城之嗣主。是出奔犹未失，而内禅之失，不可救矣。唐玄宗走蜀，而太子北走朔方，犹太子也。玄宗犹隐系东南人心，而人知有主。太子虽立，而置身于外，以收西北之心，故可卷土重来以收京阙。钦宗受内禅之命，是天子固在汴京，走而东者，已非天子也。盈廷之士，类皆谗贼之余，婴城之众，徒恋身家之计。纲以此曲徇其意，拥钦宗以迟回于栈豆。为之名曰“效死弗去”。肩货贿以惜迁徙之愚氓，群起欢呼，以偷一日之安。怀、愍之覆辙，憯莫之惩，以冥行而蹈之，不亦悲乎！",
        "level": 2
    },
    {
        "书名": "宋论",
        "年号名": "徽宗",
        "序号": "六",
        "章节名": "宋论·徽宗六",
        "text": "向令内禅不行，徽宗即出，人知吾君之尚在，不无奋死之心；帝持大柄以旁招，尚据河山之富；群小抱头以骇散，不牵筑室之谋；太子受钺以抚军，自效广平之绩；揆其时势，较康王之飘泊济州者，尚相什百也。唯纲昧此，惜此四面受敌之孤城，仍此议论猥繁之朝廷，率此奸邪怙党之佥壬，殉此瞻恋秾华之妇稚。虏兵乍退，歌舞仍前。夫且曰：“微纲之使有君而有国也，安得此晏处之休哉？是奠已溃之宗祊而宁我妇子也，功施不朽矣。”盘庚曰：“胥动以浮言。”非此谓与？",
        "level": 2
    },
    {
        "书名": "宋论",
        "年号名": "徽宗",
        "序号": "六",
        "章节名": "宋论·徽宗六",
        "text": "徽宗以脱屣自恣之身，飘然而去，翩然而归，既不能如德宗之在奉天。钦宗以脆弱苟延之命，有召不应，有令不行，抑不能如肃宗之在灵武。都城官吏军民，以浮华安佚之累，倏然而忧，俄然而喜，终不能如朔方、邠，宁之军，愤起反攻，以图再造。祸在转盼，而犹为全盛之图，纲何未之思也！其在当日者，城连万雉，阙启千门，鸡犬方宁，市廛未改，不忍弃之一朝，而思奉一人以固守，夫岂非忧国恤民之至意？而目前之殷盛，一俄顷之浮荣；转盼之凋残，成灰飞之幻梦。卒使两君俘，六宫虏，金帛括尽，冻饿空城，曾不得逸出以谋生，而上下交绝其大命。如是而以为不忍，其忍也，不已惨乎？故所咎于纲者，有所惜而忘所大惜也。邪说行，狂夫逞，敷天之痛，纲其罪之魁与！",
        "level": 2
    },
    {
        "书名": "宋论",
        "年号名": "徽宗",
        "序号": "六",
        "章节名": "宋论·徽宗六",
        "text": "《宋论》卷八终",
        "level": 2
    },
    {
        "书名": "宋论",
        "年号名": "钦宗",
        "序号": "一",
        "章节名": "宋论·钦宗一",
        "text": "扶危定倾有道，于其危而扶之，不可得而安也；于其倾而定之，不可得而正也。倾危者，事势之委也，末也；所以致倾危者，本也。循其所以危，反之而可以安；矫其所以倾，持之而可以正。故扶危定倾者，其道必出于此。虽然，本之与末，有发端而渐启者，有切近而相因者。则正本之图，有疏有亲，有缓有急，必审其时而善持之。不然，则穷溯其本而不足以救其末，无益也。发端而渐启者，其始之弊，未至于此，相沿以变，而并失其旧，乃成乎切近相因之害；于此图之，而已得倾危之本。若其始之所启，虽害繇此以渐兴，而时移势易，无所复用其匡正，其本也，而固非其本矣。",
        "level": 2
    },
    {
        "书名": "宋论",
        "年号名": "钦宗",
        "序号": "一",
        "章节名": "宋论·钦宗一",
        "text": "今夫河之为患，遏之于末流，不得也。神禹为之疏之，循其本矣。然载始者，壶口也，而冀州平。溯其横流于中州者，则抑以砥柱以东，出山而溢于荥、漯者，为众流之本。若其发源昆仑，在西极之表者，岂非河之大源哉？而于彼穷之，终不能已兖、豫之氾滥。故言治河者，未有欲穷之于其源者也。",
        "level": 2
    },
    {
        "书名": "宋论",
        "年号名": "钦宗",
        "序号": "一",
        "章节名": "宋论·钦宗一",
        "text": "靖康之祸，则王安石变法以进小人，实为其本。而蔡京之进，自以书画玩好介童贯投徽宗之好，因躐大位，引群小导君于迷，而召外侮。其以绍述为名，奉安石为宗主，绘形馆阁、配食孔庙者，皆假之以弹压众正，售其佞幸之私而已矣。夫安石之修申、商之术，以渔猎天下者，固期以利国而居功，非怀私而陷主于淫惑，此其不可诬者也。安石之志，岂京之志，京之政，抑岂安石之政哉？故当靖康之初，欲靖内以御外，追其祸本，则蔡京、王黼、童贯、朱勔乱于朝，开衅于边，允当之矣。李邦彦、白时中、李棁、唐恪之流，尸位政府，主张割地，罢入卫之兵，撤大河之防者，皆京、贯辈同气相求、因缘以进者也。出身狭邪，共习嬉淫，志苶气枵，抱头畏影，而蕲以苟安，岂复知有安石之所云云者？师京、贯之术，以处凶危，技尽于请和，以恣旦夕之佚乐而已。京、贯等虽渐伏其罪，而所汇引之宵人，方兴未殄。则当日所用为国除奸者，唯昌言京、贯之为祸本，以斥其党类，则国本正，而可进群贤以决扶危定倾之大计，唯此而可以为知本矣。骨已冷，党已散，法已不行，事势已不相谋之安石，其为得为失，徐俟之安平之后而追正之，未为晚也。舍当前腹心之蛊，究已往萌檗之生，龟山、崔鶠等从而和之，有似幸国之危以快其不平之积者。而政本之地丛立者皆疲茸淫荡之纤人，顾弗问也。则彼且可挟安石以自旌曰：“吾固临川氏之徒也。弹射我者，元佑之苗裔，求伸其屈者，非有忧国之忱者也。”荧主听，结朋党，固宠利，坏国事，恶能复禁哉？",
        "level": 2
    },
    {
        "书名": "宋论",
        "年号名": "钦宗",
        "序号": "一",
        "章节名": "宋论·钦宗一",
        "text": "杨国忠受戮于马嵬，而唐再造，无庸究李林甫之奸也。辨学术，正人心，善风俗，定纲纪，前不能伸于建中靖国之初，而事已大败，乃泄其久蕴之忿怒，所本者，非本矣。辽绝而不相及，泮涣而不相济，何为者邪？迨及建炎之后，安石之说不待攻击而自销亡，亦足以知安石之不足攻，而非靖康之急务矣。竭忠尽力，直纠京、贯之党，斥其和议之非，以争存亡于庙算，言不溢而事不分，此之谓知本。",
        "level": 2
    },
    {
        "书名": "宋论",
        "年号名": "钦宗",
        "序号": "二",
        "章节名": "宋论·钦宗二",
        "text": "女真胁宋以割三镇、割两河，宋廷之臣，争论不决，于其争论而知宋之必亡也。抑以知宋亡而贻中国之祸于无已也。李邦彦、聂昌、唐恪之徒，固请割地以缓须臾之死者勿论已。徐处仁、吴敏以洎李伯纪、杨中立之坚持不割之策，义正矣。虽然，抑有能得女真之情，而自善其不割之计者乎？不得其情，虽为之计无补也，况乎其无能为保固三镇、两河之计也。",
        "level": 2
    },
    {
        "书名": "宋论",
        "年号名": "钦宗",
        "序号": "二",
        "章节名": "宋论·钦宗二",
        "text": "胁人以割地者，契丹之胁石晋也，秦人之胁三晋也，皆未能得而须其自割也。契丹胁石晋于求缓之日，地犹王从珂之地，而两非所有。秦人之胁三晋，三晋虽弱，抑婴城固守，必覆军杀将、旷日持久而后得之，故胁其割而后得不劳。而女真之势异是。自败盟南侵以来，驰突于无人之境，至一城则一城溃，一城溃则一路莫不溃矣。欲三镇即可得三镇，欲两河即可得两河，何为哓哓然竞使命之唇舌，而莫能使其必从邪？呜呼！当时议者盈廷，曾无一人焉察及于此，中国之无人久矣，祸乃延及无穷而不可遏矣。",
        "level": 2
    },
    {
        "书名": "宋论",
        "年号名": "钦宗",
        "序号": "二",
        "章节名": "宋论·钦宗二",
        "text": "辽之既灭，女真之志已得，未尝有全举中国之成心也。宋人召之挑之，自撤其防以进之，于是而欲逞志于宋，乃且无定情焉。而教之以胁地胁赂者，郭药师也。药师者，亦习乎契丹之所以加宋者，而欲效之女真，求地耳，求赂耳，求为之屈耳。是故终女真之世，止于此三者。而大河以南，国破君俘，城空千里，且举以授之张邦昌、刘豫而不欲自有，夫岂贪之有所止，而戢自焚之兵哉？永嘉以来，南北分而夷、夏各以江、淮为守，沿而习之，局定于此，志亦仅存乎此也。汴京破而立张邦昌、刘豫者，修石晋之故事也。和议成而画淮以守者，循拓跋氏之已迹也。盖自苻坚溃败以后，王猛之言，永为定鉴。故拓跋佛狸临江而不敢渡。正统之名，天式临之；天堑之设，地固限之；虽甚鸱张，罔有越志。然则宋持其不敢擅有中夏之情，苟须地必待我之割之也，则固有以处此矣。不割三镇，必有以守三镇。不割两河，必有以守两河。欲守三镇、两河，必固守大河以为之根本。欲守大河，必备刍粮，缮城堡，集秦、陇、吴、蜀、三楚之力以卫京邑。此之不谋，但曰“祖宗之疆土，不可与人”。即不与之，不能禁其不取。空谈无实，坐废迁延，而三镇、两河不待割而非己有矣。轻骑驰突于汴京，而宗祧永丧矣。疆土任人之吐茹，而何割与不割之有哉？",
        "level": 2
    },
    {
        "书名": "宋论",
        "年号名": "钦宗",
        "序号": "二",
        "章节名": "宋论·钦宗二",
        "text": "然而女真之所欲者，且自三镇而止。彼且曰：“天以中原授中原之主，吾不得而力争。”故挞懒、兀术，人异其志，金山之匹马，且以得返为幸，完颜亮马一南牧，而群下叛离以致之死。然则处当日之情形，勿问三镇也，勿问两河也，抑可弗问汴京之守与不守也。名号存，呼召集，亲统六师以与相颉颃；充彼之欲，得河北而其愿已毕，气已折，力已疲，且安坐而饱饫以嬉游，天下事尚可徐图其大定。即令不克，亦岂授女真以意想不及之弋获，而无所讫止乎？意想不及之获，可以获矣。立邦昌，而邦昌不能有；立刘豫，而刘豫不能有；大河以南人无主，而戴之以为君，则江、淮以南，何不可戴之以为君？蒙古氏乃以知天之无有定情，地之无有定域，而惟力是视，可有者无不可有矣。呜呼！不测其不敢深求之情，弱者靡、强者嚣，纵使氾澜而流及于广远，天且无如人何，而万古之纲维以裂。故曰中国之无人，非一晨一夕之故也。",
        "level": 2
    },
    {
        "书名": "宋论",
        "年号名": "钦宗",
        "序号": "二",
        "章节名": "宋论·钦宗二",
        "text": "谢安石之知及此矣，故以一旅抗百万之众而不慑。自立也有本，则持重以待之，而其锋自折。气矜取胜，茫然于彼己之情伪，徒为大言以耸众听，流俗惊为伟人，而不知其无当于有无之数也。是可为大哀也矣！",
        "level": 2
    },
    {
        "书名": "宋论",
        "年号名": "钦宗",
        "序号": "三",
        "章节名": "宋论·钦宗三",
        "text": "上与下交争者，其国必倾。惟大臣能得之于上，而不使与下争；惟君子能辑之于下，而不使与上争。听其争而不能止者，具臣也。以身为争之衡，而上下交因之以争者，自居于有为有守，而实以贻上下之灾。衰乱之世，恒多有之，是人望之归也，而有道者弗取焉。",
        "level": 2
    },
    {
        "书名": "宋论",
        "年号名": "钦宗",
        "序号": "三",
        "章节名": "宋论·钦宗三",
        "text": "凡争之兴，皆有名可据，有故可循。而上不见信，下不相从，乃相持而不相下。迨乎争矣，则意短而言长，言顺而气烈。气之已烈，得失、利害、存亡、生死皆所不谋，而愤兴于不自已。故盘庚之诰曰：“而胥动以浮言。”言勿问是非，一浮而是者已非，有道者甚畏天下之有此，而岂其以身为之的乎？气之浮也，必乘乎权，而后其动也无所复惮。上之权，以一人而争天下，以其崇高也；下之权，以匹夫而争天子，以其众多也。权者，势之所乘；发以气，乘以势，虽当乎理，而亦为乱倡。故曰“其国必倾”。汉、唐之季，其倾也皆然，而宋为甚。上之争下也，斥之、诎之、窜之、禁之，乃至刊之于籍，勒之于石，以大声疾呼而告天下。自熙宁以后，一邪一正，皆归于此，而王安石、司马光实以身受其冲。于是而下之争起矣。登屋援树，喧呼以争命相之权者，其流风所鼓，乃至万众奔号，蹙君门而为李纲鸣其不平。上既违之，下乃愤之；下且竞之，上愈疑之。交相持，而利害生死俱所不恤。",
        "level": 2
    },
    {
        "书名": "宋论",
        "年号名": "钦宗",
        "序号": "三",
        "章节名": "宋论·钦宗三",
        "text": "夫新法之病民，迫欲司马之相以蠲除之者，犹情理之正也。然而朝廷之用舍，国政之兴革，岂此喧呶一往之气所可取必者哉？至若纲之得众心者，惟请内禅，守京都，保市廛庐舍之鲜华，偷朝菌蟪蛄之宴乐。而他日者，括金帛，掠子女，百万生齿流离于雨雪洊至之下，死者过半，则固不如早捐其总于货贿之情，远避凶危，以保妻子，尚可生生自庸也。而妇人稚子感纲之德，交质于室，以动蚩蚩之众，攘臂而前，蔑君民之礼，践蹂宫门，国其尚可以安存乎？",
        "level": 2
    },
    {
        "书名": "宋论",
        "年号名": "钦宗",
        "序号": "三",
        "章节名": "宋论·钦宗三",
        "text": "且夫司马之不得行其志者，正以此也。故哲宗亲政之后，天子厚其疑忌，以为是率乱民而胁上以相己者，固已目无君上。则勒名党碑之首，尽反元佑之为，以恣章惇、蔡京之奸，皆此致之。若纲，识虽不足，忠则有余，暗主奸臣，固无得间以相为仇忌；而一窜再窜，志终不伸。迄高宗之世，可以白矣，而指为朋党，以宋世不再举之刑，施之陈东。无他，惟伏阙呼号者不逞，而与天子争权，迹已逆而心终不可白矣。",
        "level": 2
    },
    {
        "书名": "宋论",
        "年号名": "钦宗",
        "序号": "三",
        "章节名": "宋论·钦宗三",
        "text": "温公律己之严，非有所召致，而引儿童走卒以为羽翼，固已。即在纲也，危亡在目，殷忧在心，抑必不操券以致陈东，使率众以颂己。其当众情沸腾之下，固且无如之何，而不足为二公病。虽然，君子静天下之人心以靖国者，固有道矣。尽忠以与君谋，其可赞以必行者，言不容长也。秉正以与僚友谋，其所引以自任者，旁无所待也。同乎我者受之，而得当以行，喜勿遽也。异乎我者听之，裁之在我，怒勿形也。退而缄之于心，不以慷慨之容动众，而使依己以为宗也。不用而奉身以退，不自暴白其心，而激人以归怨于上也。失职之士，怨恣之民，达其愤，恤其隐，而勿引之以使尽其不平之鸣也。夫然，则谋定而人不知，功成而言不泄。忠不行，道不试，而微罪以去，恒有余地以待君之悟，而无所激以成乎不可已之争。则朝野兵民，各居静以待命，虽有巨奸猾寇，亦弗能窥我之涯际，而间宵小以起收其利。如其终不见信于天子，不胜于奸邪，则亦天也。吾之自靖自献者无尤，则一死以报宗祊而无愧。而士民嚣陵之戾气，无自而开，则祸亦不永。君子之以靖共尔位，邀神听之和平者，此而已矣。以此求之，岂徒纲哉？温公固未之逮矣。",
        "level": 2
    },
    {
        "书名": "宋论",
        "年号名": "钦宗",
        "序号": "三",
        "章节名": "宋论·钦宗三",
        "text": "谢安石抗桓温，却苻坚，而民不知感。郭子仪厄于程元振，困于鱼朝恩，而众不为伸。种师道耄老无能，而褰帷呼跃。成败之殊，其持之者异也。已乱者先已其争，争不甚者危不亟，存乎任国事者之有道也。子曰：“君子无所争。”己且不争，况使君与民挟己以为争端乎？",
        "level": 2
    },
    {
        "书名": "宋论",
        "年号名": "钦宗",
        "序号": "四",
        "章节名": "宋论·钦宗四",
        "text": "曹操之雄猜也，徐庶以刘先主之故，终身不为一谋。操能杀荀彧，而不能杀庶，委顺可为也。然犹曰庶未尝触操之忌也。司马昭之很也，阮籍为草表，而以箕、颍之节期之。昭能杀稽康，而不能杀籍，隐默可为也。然犹曰微辞而未斥言之也。郅恽上书王莽，陈谶纬，谏其复汉室而归臣服。莽弗能杀，而及见光武之兴，婉曲可为也。然犹曰诡托符命以术制莽也。马伸于张邦昌之僭立，上申状以请复辟，至再至三而不已，邦昌惧而从之；弗畏于逆臣，弗惧于狡虏，弗忧于吴开、莫俦之群小，志至气充，不知有死，而死亦终弗及焉。然则士苟有志，昭昭然揭日月而行之，夷、齐扣马之谏，奚必武王而后可施哉？",
        "level": 2
    },
    {
        "书名": "宋论",
        "年号名": "钦宗",
        "序号": "四",
        "章节名": "宋论·钦宗四",
        "text": "呜呼！士不幸而生于危亡之世，君已俘，宗庙已墟，六宫尽辱，宗子无余，举国臣民寄死生于他人之手，而听其嚼啮，奸宄施施且拥叛逆而为主，不死而何以自堪。乃自梅执礼、吴革、刘韐、李若水、张叔夜之外，非有可死之几，死且无裨于名义。故张浚、赵鼎、胡寅唯匿形免污以自全，无死地也。伸居台谏之职，欲求死地以致命，则唯有直责邦昌使奉康王之一说，可以自慰其梦魂而无疚憾。忤邦昌者，死地也。邦昌之从己而避位，非伸之所取必者也。岂有人方求为天子，而助逆者又进骑虎之说以怵之，可以笔舌力争夺其尊富哉？故曰死地也。稍一迟回，而姑为隐忍矣。以死为心，以成败委命，以纲常名义自任，而不求助于人，则亦何不可揭日月以行，而言犹嚅嗫乎？",
        "level": 2
    },
    {
        "书名": "宋论",
        "年号名": "钦宗",
        "序号": "四",
        "章节名": "宋论·钦宗四",
        "text": "子曰：“邦无道，危行言孙。”无道者，君不明，而犹故国之君；俗不美，而犹中国之俗；非国破君辱逆臣窃位之谓也。言孙者，道不可亟明，则以微言待后；志不可急白，则以谦让自居；非谈笑以道君父之危，缓颊而免乱贼之怒也。当伸之世，操伸之志，以为伸之所得为，岂谓此哉？且伸之言，亦未尝不孙也。其申状于邦昌也，仍以台官上申宰相之礼；其进说也，仍期以定策立元辅之功。则以视段秀实之笏击朱泚也，犹从容而不迫。非伸之气苶于秀实也，彼已成乎不可挽之势，而此则有可转之机也。然使邦昌怙恶而不从，群奸交怼其异己，则伸亦与秀实同捐其肝脑。其危也，孙也；而其孙也，未尝不危也。伸于是合乎刚柔之节矣。",
        "level": 2
    },
    {
        "书名": "宋论",
        "年号名": "钦宗",
        "序号": "四",
        "章节名": "宋论·钦宗四",
        "text": "夫人之于义也，岂患不知哉？患无其志耳。抑徒患其志之不存哉？患其气之不充耳。邦昌之不可帝也，天子之不可听女真立也，为宋之臣民不可戴邦昌为君也，夫人而知之，夫人而亦有其心矣。若有所覆而不得露，若有所掣而不得舒，若有所隔而不得吐，皆气不胜也。故持其志者，以气配义，而志乃伸。",
        "level": 2
    },
    {
        "书名": "宋论",
        "年号名": "钦宗",
        "序号": "四",
        "章节名": "宋论·钦宗四",
        "text": "《宋论》卷九终",
        "level": 2
    },
    {
        "书名": "宋论",
        "年号名": "高宗",
        "序号": "一",
        "章节名": "宋论·高宗一",
        "text": "光武跳身河北，仅有渔阳一旅，而平定天下者，收群盗之用也，故有铜马帝之号焉。宗汝霖之守东京以抗女真，用此术也。考之史册，光武所受群盗之降，几二千万。王莽之季，盗虽蜂起，亦不应如彼其多。盖降而或复叛，归于他盗，已而复降，至于三四，以有此数。不然，则建武之初，斥土未广，何所得粟以饲此众邪？宗汝霖所收王善等之众二百余万，其聚而有此众者，亦非尽剽悍贸死之壮夫也。徽宗之世，河北之盗已兴。迨及靖康，女真破汴京而不有，张邦昌僭大号而不尸，高宗远处淮左而不能令。郡邑无吏，吏无法。游奕之虏骑，往来蹂践，民莫能自保其命。豪强者聚众砦处，而农人无可耕之土，市肆无可居之廛，则相率依之，而据太行之麓，以延旦夕之命。室无终岁之计。瓮无宿舂之粮，鸟兽聚而飞虫游，勿问强弱，合而有此数也。闻汝霖受留守之命，依以自活，为之美名曰“忠义”以抚之，抑岂诚为忠义者哉？故汝霖之用之也，欲其急也。",
        "level": 2
    },
    {
        "书名": "宋论",
        "年号名": "高宗",
        "序号": "一",
        "章节名": "宋论·高宗一",
        "text": "光武之用群盗，唯知此也。故用之以转战，而不用之以固守。来者受之，去者不追，迨其有可归农之日，则自散归其田里。是以天下既定，此千余万者，不知其何往。用之以转战，而不用之以固守者，乘其方新之气也。来者受之，去者不追，可不重劳吾河内、宛、洛之民，竭赀力以养之也。汝霖之在当日，盖东京尚有积粟，可支二百万人一二岁之食，过此而固不能矣。是以汝霖自受命守京，迄于病卒者仅一年，而迫于有为，屡请高宗归汴，以大举渡河，知其乍用而可因粮于敌，不可久处而变生于内也。奸邪中沮，志不遂而郁邑以殒命。渡河之呼，岂徒恸大计之不成，抑且虑此二百余万人非一汴之所能留也。汝霖卒，而复散为盗，流入江、湘、闽、粤，转掠数千里，不待女真之至，而江南早已糜烂。非韩、岳亟起而收之，宋必亡矣。",
        "level": 2
    },
    {
        "书名": "宋论",
        "年号名": "高宗",
        "序号": "一",
        "章节名": "宋论·高宗一",
        "text": "无食不可以有兵，无士不可以得食，不进不可以有土。得食足而兴兵者，处全盛之宇，捍一方之寇，如赵充国之策羌是也。不可以用乌合之众，撄方张之虏，保已破之国，审矣。念吾之且必穷，知众之不久聚，忧内之必生变，更无余法以处此，唯速用其方新之气而已。急用而捷，所杀者敌也。急进而不利，所杀者盗也。鼓之舞之，使无倒戈内向者，则存乎主帅之恩威。夫此二百余万之盗，固皆有山砦可为退处之穴；而收吾简练之禁旅，进可为之援，退亦不恣其反噬。然此要非久留聚处，耗吾刍粟，扰吾农人，以生其狎侮之所能胜。是则汪、黄内蛊，高宗中馁，旷日迁延，迟回汴土，即令汝霖不没，而事亦渐难矣。群盗之流入内地者，韩、岳竭力以芟夷之，歼杀过半，弱者抑散而佣食于四方，然后收其仅存之可用者以为吾用。非尽此食葚之鸮，可帅之以所向无前也。故汝霖亦知独力任此之不足也，亟请高宗返驾京阙以弹压群杰，且可辇输东南之粟帛，调发入援之兵卒，而为可继之图。若孤恃汝霖之志义，而无刘裕匡复之盛望以詟群雄，抑无郭子仪朔方之部曲以立根本，仰给不赀，徒贻怨玩，刘越石之困于段匹者，其前鉴也。上无君，内无相，始而盛者渐以衰，悲愤中来，坐视其败，虽欲不悒悒以自陨天年，其可得乎？",
        "level": 2
    },
    {
        "书名": "宋论",
        "年号名": "高宗",
        "序号": "一",
        "章节名": "宋论·高宗一",
        "text": "故谓汝霖不死，凭恃此众可席卷燕、云者，非能知汝霖茹荼之苦心也。驭之必有其权，养之必有其具，然后此二百余万乌合之旅，可收其利而不逢其害。非光武之聪明神武，而欲驯扰不轨之徒，以与虎狼争生死，岂易言哉！岂易言哉！",
        "level": 2
    },
    {
        "书名": "宋论",
        "年号名": "高宗",
        "序号": "二",
        "章节名": "宋论·高宗二",
        "text": "高宗之畏女真也，窜身而不耻，屈膝而无惭，直不可谓有生人之气矣。乃考其言动，察其志趣，固非周赧、晋惠之比也。何以如是其馁也？李纲之言，非不知信也；宗泽之忠，非不知任也；韩世忠、岳飞之功，非不知赏也；吴敏、李棁、耿南仲、李邦彦主和以误钦宗之罪，非不知贬也。而忘亲释怨，包羞丧节，乃至陈东、欧阳澈拂众怒而骈诛于市，视李纲如仇雠，以释女真之恨。是岂汪、黄二竖子之能取必于高宗哉？且高宗亦终见其奸而斥之矣。抑主张屈辱者，非但汪、黄也。张浚、赵鼎力主战者，而首施两端，前却无定，抑不敢昌言和议之非。则自李纲、宗泽而外，能不以避寇求和为必不可者，一二冗散敢言之士而止。以时势度之，于斯时也，诚有旦夕不保之势，迟回葸畏，固有不足深责者焉。苟非汉光武之识量，足以屡败而不挠，则外竞者中必枵，况其不足以竞者乎？高宗为质于虏廷，熏灼于剽悍凶疾之气，俯身自顾，固非其敌。已而追帝者，滨海而至明州，追隆佑太后者，薄岭而至皂口，去之不速，则相胥为俘而已。君不自保，臣不能保其君，震慑无聊，中人之恒也。亢言者恶足以振之哉？",
        "level": 2
    },
    {
        "书名": "宋论",
        "年号名": "高宗",
        "序号": "二",
        "章节名": "宋论·高宗二",
        "text": "靖康之祸，与永嘉等，而势则殊矣。怀、愍虽俘，晋元犹足以自立者：以外言之，晋惠之末，五胡争起，乱虽已极，而争起者非一，则互相禁制，而灭晋之情不果。女真则势统于一，唯其志之欲为而无所顾也。以内言之，江南之势，荆、湘为其上游，襄、汉为其右臂。晋则刘弘夙受方州之任，财赋兵戎听其节制，而无所掣曳，顾、陆、周、贺诸大族，自孙氏以来，世系三吴之望，一归琅玡，而众志交孚，王氏合族拥众偕来以相扶掖。宋则虽有广土，而无绥辑之人，数转运使在官如寄，优游偃息，民不与亲，而无一兵之可集、一粟之可支。高宗盱衡四顾，一二议论之臣，相与周旋之外，奚恃而可谋一夕之安？琐琐一苗、刘之怀忿，遽夺其位而幽之萧寺，刘光世、韩世忠翱翔江上，亦落拓而不效头目之捍。自非命世之英，则孑然孤处，虽怀悲愤，抑且谁为续命之丝？假使晋元处此，其能临江踞坐，弗忧系组之在目前哉？故高宗飘摇而无壮志，诸臣高论而无特操，所必然矣。",
        "level": 2
    },
    {
        "书名": "宋论",
        "年号名": "高宗",
        "序号": "二",
        "章节名": "宋论·高宗二",
        "text": "于是而知国之一败而不可支者，唯其孤也。有萧何在关中，而汉高泗水之败，得有所归。有寇恂在河内，而邓禹长安之败，散而复合。崛起者且如是矣。若夫唐室屡覆，而朔方有可借之元戎，江、淮有可通之财赋，储之裕而任之人者勿猜，非一朝一夕之积矣。宋则奄有九土，北控狡夷，西御叛寇，而州无绥抚之臣，郡无持衡之长，军卫为罪人之梏，租庸归内帑之藏。吏其土者，浮游以需，秩满而飏去。一旦故国倾颓，窜身无所，零丁江介，俯海澨以容身。陈东、欧阳澈慷慨而谈，其能保九子仅存之一线，不随二帝以囚死于燕山乎？《传》曰：“周之东迁，晋、郑焉依。”言其必有依也。《诗》曰：“池之竭矣，不云自频。”外已久枯，而中存之勺水一涸而无余也。宋自置通判于诸州，以夺州镇之权，大臣出而典郡者，非以逸老，则为左迁。富庶之江南，无人也；岩险之巴、蜀，无人也；扼要之荆、襄，无人也；枢要之淮、徐，无人也。峨冠长佩，容与于天下，贤者建宫墙以论道，其次饰亭榭以冶游，其下攘民财以自润。天子且安之，曰：“是虽不肖，亦不至攘臂相仍，而希干吾神器者也。”则求如晋元以庸懦之才，延宗社而免江、淮之民于左衽，不亦难乎？故以走为安，以求和为幸，亦未可遽责高宗于一旦也。",
        "level": 2
    },
    {
        "书名": "宋论",
        "年号名": "高宗",
        "序号": "二",
        "章节名": "宋论·高宗二",
        "text": "乃其后犹足以支者，则自张浚宣抚川、陕而奉便宜之诏始。宋乃西望而犹有可倚之形。且掣肘之防渐疏，则任事之心咸振。张、韩、岳、刘诸将竞起，以荡平群盗，收为部曲。宋乃于是而有兵。不絷其足者，不仆其身；不刘其枝者，不槁其本。故垂及秦桧椓削之余，而逆亮临江，高宗不为骇走，且下亲征之诏。则使前此者，有威望之重臣镇江、淮，以待高宗之至，亦未必气沮神销之至于如斯也。",
        "level": 2
    },
    {
        "书名": "宋论",
        "年号名": "高宗",
        "序号": "二",
        "章节名": "宋论·高宗二",
        "text": "首其谋者，唯恐天下之不弱；继其后者，私幸靡散之无忧。国已蹙，寇已深，而尸位之臣，争战争和，戚中相讼，无一人焉，惩诸路勤王之溃散，改覆辙以树援于外。宋本不孤，而孤之者，猜疑之家法也。以天子而争州郡之权，以全盛而成贫寡之势，以垂危而不求辅车之援，稍自树立，而秦桧又以是惑高宗矣。和议再成，依然一毕士安之策也。岳飞诛死，韩世忠罢，继起无人，阃帅听短长于文吏，依然一赵普之心也。于是举中原以授蒙古，犹掇之矣。岂真天骄之不可向迩哉？有可借之屏藩，高宗犹足嗣唐肃之平安、史；无猜忌之家法，高宗犹足似唐德之任李晟。故坏千万世中夏之大闲者，赵普也。以太祖之明，而浸润之言，已沁入于肺腑。况后之豢养深宫，以眇躬莅四海者乎？光武不师高帝之诛夷，上哲能之，非可期于中材以下也。",
        "level": 2
    },
    {
        "书名": "宋论",
        "年号名": "高宗",
        "序号": "三",
        "章节名": "宋论·高宗三",
        "text": "言有纲，道有宗；纲宗者，大正者也。故善言道者，言其宗而万殊得；善言治者，言其纲而万目张。循之而可以尽致，推之而可以知通，传之天下后世而莫能掷其瑕璺。然而抑必有其立诚者，而后不仅以善言著也。且抑必听言者之知循知推，而见之行事者确也。抑亦必其势不迫，而可以徐引其绪；事不疑，而可以弗患其迷也。如是，则今日言之，今日行之，而效捷于影响。乃天下之尚言也，不如是以言者多矣。疏庸之士，剽窃正论，亦得相冒以自附于君子之言；宗不足以为万殊之宗，纲不足以为万目之纲，寻之不得其首，究之不得其尾，泛然而广列之，若可以施行，而莫知其所措。天下有乐道之者，而要为鞶帨之华，亦奚用此喋喋者为哉？",
        "level": 2
    },
    {
        "书名": "宋论",
        "年号名": "高宗",
        "序号": "三",
        "章节名": "宋论·高宗三",
        "text": "高宗南渡，李伯纪之进言数矣。其言皆无可非也。顾其为纲宗者，报君父之仇也，复祖宗之宇也。又进而加详焉，远小人，亲君子也；议巡幸，决战守也；择将帅，简兵卒也；抚河北，镇荆、襄也。如纲之言，循之推之，以建中兴之业，允矣其无瑕璺矣。故天下后世无有得议其非者，而咎高宗之不用。虽然，以实求之，而奚足以当纲宗哉？足以立纲宗而非其诚，则纲宗者，虚设之纲宗，固无当也。",
        "level": 2
    },
    {
        "书名": "宋论",
        "年号名": "高宗",
        "序号": "三",
        "章节名": "宋论·高宗三",
        "text": "君父之痛，土宇之蹙，诚不容已者。然其容已与不容已，系乎嗣君之志而已。有其志，不待言也；无其志，言无益也。有其志而不知所以为之，弗示以方，固弗能奖也。故此二言者，人皆可言，人皆可信，而究止于空言也。进而加详，则固愿终其说以导之而出于迷涂，天下后世之所乐听，或亦高宗之所欲闻乎！其云亲君子，远小人，尚矣。苟非清狂不慧者，孰以为不然？乃君子小人，有定名而无定指者也。以小人为君子，而君子矣；以君子为小人，而小人矣。故诸葛《出师表》必目列其人以当之。今不直简贤而求其进，斥奸而请其退，则奚以知汪伯彦、黄潜善之非君子，而赵鼎、胡寅之非小人邪？议巡幸，决战守，急矣。而行伍之凭借，孰为干城？强敌之争趋，何从控御？刍粮何庤以不匮？器仗何取以求精？岂天子匹马以前，疲卒扶羸以进，遂足定百年之鼎，成三捷之功乎？择将帅，简兵卒，尤其要者。抑就莅戎行而数奔者择之邪？无亦求之偏裨，求之卒伍，求之草泽而择之邪？天子自择之邪？纲可代为之择邪？天子自择之，则亦非不有所任用矣。纲可代择之，则胡不心维口诵于坐论之下，如赵普之为太祖谋者，而但虚悬一择之之号，以听人之诡遇乎？惊奔之余，兵卒之不足久矣。集之必有其方；部之伍之，必有其制；教之练之，督之绥之，必有其将。河北之南来，闽海、楚、蜀之新募，必有其可使战可使守之势。合其散而使一，振其弱而使强，必有其道。纲诚以一身任安危之寄，则躬任之，默识之，日积月累，以几于成，尤非大声疾呼，悬一榜、下一令之所能胜也。则尤不可以空言效也。抚河北，镇襄、邓，诚形势之不容缓矣。河北之待抚，岂徒号于上曰“吾不割也”，众志遂以成城乎？其吏民为朝廷守者，孰可任也？孰未可任，而急须别拣将帅以任之也？张所、傅亮固未足以胜任。即令任之，而所以安所、亮而使尽其力者何术也？襄、邓之财赋兵戎，其可因仍者何若？其所补葺者何从？专任而无旁挠者何道？凡此，皆就事而谋之，因势而图之，非可一言而据为不拔之策。国政在握，成败在于目睫，迫与天子谋之，进群策以酌之，固有密藏于夙夜而研几于俄顷者，岂建鼓而亡子可追哉？乃纲但琅琅乎其言之矣。一言而气已竭矣。则汪、黄之党且笑之曰：是老生之常谈，谓饥当食，而为无米之炊者也。恶足以拯吾君于危殆而措之安哉？于斯时也，二帝俘矣，两宫陷矣，自河朔以向江、淮，数千里城空野溃，飘摇徐、兖之郊，内顾而零丁孑处。纲以一身系九鼎之重，则宜以一言而析众论之归。犹且组练篇章，指未可遽行之规画，以祈免乎瑕璺。夫岂贾、董际汉盛时，高论以立令名之日？则言之善者，不如其无言也。",
        "level": 2
    },
    {
        "书名": "宋论",
        "年号名": "高宗",
        "序号": "三",
        "章节名": "宋论·高宗三",
        "text": "夫宋之所以浸弱浸削至于亡者，始终一纲宗之言，坐销岁月而已。继纲而献策者，杨中立、胡敬仲犹是也。后乎此而陈言者，刘共父、真西山犹是也。乃前乎此而倡之者，景佑以来，吕、范诸公以洎王介甫之邪僻，苏子瞻之纵横，无非是也。以拟诸道，皆提其宗；以考诸治，皆挈其纲；孰得指其瑕璺者？而求其言之即可行，行之即可效者，万不得一焉。故曰：“其言之不怍，则为之也难。”不怍者，可正告于天下后世，而不违于纲宗之大正者也。叩其所以为之而不得，则难矣。夫言也，而仅以祈免于怍也与哉？陆敬舆以奏议辅德宗，而反奉天之驾，一议为一事而已，非建立纲宗、统万殊万目于数纸之中也。斯则诚为善言者乎！",
        "level": 2
    },
    {
        "书名": "宋论",
        "年号名": "高宗",
        "序号": "四",
        "章节名": "宋论·高宗四",
        "text": "屈身逆乱之廷，隐忍以图存社稷，人臣之极致也，而抑视乎其所处矣。测其有可图之几，以待天下之变，姑且就之，两处于有余之地，以存其身与其禄位，而遽许之为行权以济险；则名义之途宽，而忠孝之防裂，君子所必严为之辨者也。其所处者可以置吾身，身虽危，犹安也。安其身而动，动而利，可以出君父于险；动而不利，不丧其身之所守；则生死成败，皆可以自靖，如是者尚矣。其次，则身非可安，而无可安之土，乃以身试不蠲，而思以济其志。志之得，则可以大有为于天下；志之不得，犹不以身为罪囮，而毁分义之防。故陈平、周勃俯仰于吕后之侧，非徒志在安刘也。惠帝崩，后宫之子，犹高帝之苗裔，可以为君者，依之以待吕氏之变，而伸其诛锄，固未尝一日辱其身于异姓也。王导之于苏峻，王坦之、谢安之于桓温，忍其熏灼，阳与相亲，贼未篡，吾君尚在，弗容立异以激祸之成。峻诛、温死，而其志伸；峻不诛，温不死，晋社已移，终弗能救，而后死之，未晚也。“苏武节”之诮，不足以为之病矣。狄仁杰之仕于伪周也，庙已改，君已囚，无可仕矣。而仁杰当高宗之世，未与大臣之列，则舍武氏不仕，而更无可执国柄、进忠贤、以为兴复之基。灼知其逆，而投身以入，不恤垢辱以与从逆之臣齿，非但一死之不惜，操心愈隐，怀贞愈烈，尤非夫人之所可托者也。审此，则吕好问、朱胜非无所逃其同逆之辜，不能为之掩覆矣。",
        "level": 2
    },
    {
        "书名": "宋论",
        "年号名": "高宗",
        "序号": "四",
        "章节名": "宋论·高宗四",
        "text": "好问自中丞迁少宰，参国政久矣。张邦昌受虏册以篡大位，此何时也？马伸等犯死以争，而好问无言；赵鼎、胡寅洁身以逃，而好问不出。邦昌舞蹈以受冕旒，好问从容而充陪列。已知众志之不归，乃问邦昌曰：“真欲立邪？否邪？”邦昌遽有“不敢当”之对。则亦探邦昌不决之情，而姑为变计。然则高宗不系人望于济州，通国且戴邦昌以为主，好问受伪命之已久，又奚以自拔于逆廷哉？夫好问之心，固非若吴开、莫俦之夸佐命也；亦非决志不污，如洪皓之誓死以不从刘豫也。权处于进可宋、退可邦昌之歧途，以因风而草偃；则募人通帛书于高宗，亦游移两全之巧，无往而不足以自容。及王宾掷发已穷，犹曰：“世被国恩，受贤者之责。”将谁欺邪？且使于邦昌无“真立”之问，于高宗无尺帛之书，宋遂终无如邦昌何哉？密奏不足为有无，嗣君非因其护戴，唯此七尺之躯，一污而终不可浣。好问曰：“闭门洁身，实不为难。”洁身而身存之非难，洁身而身死之岂易乎？果其为段司农不辱之身，则又能闭门而全其躯命邪？以此质之，好问之论定矣？",
        "level": 2
    },
    {
        "书名": "宋论",
        "年号名": "高宗",
        "序号": "四",
        "章节名": "宋论·高宗四",
        "text": "若夫朱胜非者，尤不足齿于士类者也。苗、刘，二健卒耳。权藉不重，党类不滋，逆谋不夙，所欲逞志者，王渊、康履而止。浸淫及上，遂敢废人主而幽之萧寺。胜非躬秉大政，系百僚之望，使有不可夺之节，正色立朝，夫二贼者，讵敢尔哉？乃内禅之举，胜非且尸陪列之长，为下改元之诏。德不重，才不赡，志不固，贼之藐之也久，故其胁之也轻，而胜非之从也易。乃使其祸不惩，则宋之危也亦亟矣。夫二贼所挟持以逞者，其心可洞见也。女真临江而思渡，江东之不保在旦夕矣。二贼岂有为宋守吴、会之心乎？始立婴儿以待变，女真至，则弑高宗，执子旉以纳降；女真不至，则徐揽众权，要九锡而规篡。藉令三方之义师不星驰而至，贼势已成，虏兵且进，胜非其能事从中起，枭贼首以复辟乎？如其能之，则他日之自辩曰：“偷生至此，欲图今日之事。”固可解也。而悲愤始于张浚，成谋定于吕颐浩，奋勇决于韩世忠，胜非何与焉？其志欲图者，果何图也？察所怀来，一冯道、范质之心而已。胜非之生，无豪毛之益也。如其死也，则以明夫苗、刘之为贼，而激忠义之人心以起，诚重于泰山矣。无靖康之祸，有所奉之君，名义自己而立衡，存亡即于己而取决。事易于邦昌挟女真之势，而抑无好问通闲道之书。事定之余，优游以去，而贬窜不加焉，宋安得复有王章哉？",
        "level": 2
    },
    {
        "书名": "宋论",
        "年号名": "高宗",
        "序号": "四",
        "章节名": "宋论·高宗四",
        "text": "士所出身以事者，君也；所以事君者，身也。身之已辱，功且不足以盖之，而况其不足以言功也。身之所履，因乎心之所安；心之所安，因乎时之所处。有以处身而心乃裕，有以处心而事乃贞。大白不缁，有其大白者存也。屈以求伸，有其必伸者在也。功名授之事外之人，节义存乎当局之正。好问死，不患拥戴康王之无将相；胜非死，不患革除明受之无义师。王蠋捐躯而齐复振，翟义夷族而汉复兴。死且非徒死而无益也，然而非果于义者之所期也。立身则有本末矣，立朝则有风裁矣，立志则有衾影矣。安能一日缓颊于乱贼之前，以观望其情，而徐图转计哉？留余地以待他日之辩，辩则辩矣，吾不知其启口之际，何以自扪其心也！",
        "level": 2
    },
    {
        "书名": "宋论",
        "年号名": "高宗",
        "序号": "五",
        "章节名": "宋论·高宗五",
        "text": "兀术渡江而南，席卷吴、会，追高宗于四明，东迤海滨；其别将追隆佑太后，南至于虔州之皂口，西掠楚疆，陷岳、潭，而武昌在其怀袖。当是时也，江南糜烂，宋无一城之可恃，韩、岳浮寄于散地，而莫能自坚。此苻坚所几幸而不得，拓跋佛狸所迁延而惮进者也。举天下而全有之，奚待蒙古于他日哉？然而兀术急于渡河而归，高宗且可画淮而守，此可以知国家安危之机，非一朝一夕之故矣。",
        "level": 2
    },
    {
        "书名": "宋论",
        "年号名": "高宗",
        "序号": "五",
        "章节名": "宋论·高宗五",
        "text": "女真之不能久处江东也，若有所怵惕，而梦寝不安。非其欲之有所厌也，非其力之不足恃也；攻有余而守不足者，无与故也。杜充之降，疑有与矣。而充不足以当有无之数，孑然自以其身降，而号令不能及众；则女真之不能凭借以有江、淮，深知之矣。深入国境而能因而据之者，必有拥众降附代为招集之人。故刘整、吕文焕降于蒙古，而后宋不能免于土崩。地非其地也，人非其人也，风土之刚柔，山川之险易，人心之向背，乍履其地而无以相知。安能孤军悬处，设守令，索刍粮，以无忧其困？师行千里而不见敌者，心必危；乌合以附而无任其安辑者，信之必不固。则兀术之方胜而惧，得地而不敢有，所必然矣。",
        "level": 2
    },
    {
        "书名": "宋论",
        "年号名": "高宗",
        "序号": "五",
        "章节名": "宋论·高宗五",
        "text": "夫宋之得此，于天下虽无片土之安，而将帅牧守相持以不为女真用，固有以致之也。其于士大夫也，亦几失其心矣；然而诛夷不加也，鞭笞愈不敢施也。祖宗之家法定，奸邪虽逞，而天子不为之移，则奸邪亦知所禁而弗能播其凶德。其于武臣也，猜防之而不使展其勇略，是以弱也；然而有功而未尝故挫抑之，有过而未尝深求之，危困而未尝割弃之，败衄而未尝按诛之。待之也既使有余，而驭之也亦有其制。不使之擅部曲而听其去来，不使之幸寇存以胁吾权宠。不纵之于先而操之于后，则怨不深；不操之已穷而纵之使傲，则情不悖。故武人犹思媚于君，而部曲不从逆以靡。天下之大势，十已去其八九，而士心协，民志定，军情犹固；宋之所以立国百余年如一日，而滨危不改其恒也。",
        "level": 2
    },
    {
        "书名": "宋论",
        "年号名": "高宗",
        "序号": "五",
        "章节名": "宋论·高宗五",
        "text": "至于史嵩之、贾似道起，尽毁祖宗之成法，理宗汶弱而莫能问，士心始离，民心始散。将帅擅兵，存亡自主，而上不与谋，然后望风瓦解。蒙古安驱以入，晏坐以抚，拾天下如一羽而无所疑。不然，刘、吕虽降，安能举我所豢养之吏士直前相搏，而乐附狡夷如其父兄也哉？斩刈亟，则小人易激；鞭笞用，则君子亦离。部曲众而封赏早，则去来自恣；孤旅危而应援绝，则反噬必深。上与下泮涣而不相知，敌乃坐收之，而反为吾腹心之患。宋之乱政，至蔡京当国、童贯临戎而极矣。而凡数者之病犹未剧也。是以高宗跳身航海而终不亡也。",
        "level": 2
    },
    {
        "书名": "宋论",
        "年号名": "高宗",
        "序号": "六",
        "章节名": "宋论·高宗六",
        "text": "人之为言也，贸贸而思之，绵绵而弗绝，天可指，地可画，圣人可唯其攀引，六经可唯其摭拾，而以成乎其说。违道之宜而以为德，大害于天下而以为利。探其所终，必不能如其言以行，而辄欲行之。时而有达情以体物、因势以衡理者，主持于上，必不听之以行。乃以号于天下曰：“吾说之不行，世衰道降，无英君哲相志帝王之盛治者使然也。”于是而有传于世，乃使殃民病国之邪臣，窃其说以文其恶，则民之憔悴，国之败亡，举繇乎此。要其徒以贼民而无能利国，则亦终莫能如其说以行也，只为乱而已矣。",
        "level": 2
    },
    {
        "书名": "宋论",
        "年号名": "高宗",
        "序号": "六",
        "章节名": "宋论·高宗六",
        "text": "当建炎之三年，宋之不亡如缕，民命之死生，人心之向背，岌岌乎求苟安而不得矣。有林勋者，勒为成书，请行十一之税。一夫限田五十亩，十六夫为井，井赋二兵一马，丝麻之税又出其外。书奏，徼一官以去。呜呼！为勋干禄之资，则得矣。其言之足以杀天下而亡人之国，亦惨矣！时亦知其不可而弗行，而言之娓娓，附古道以罔天下，或犹称道之弗绝。垂至于贾似道，而立限以夺民田为公田，行经界以尽地力而增正赋，怨交起，宋社以墟，盖亦自此启之也。",
        "level": 2
    },
    {
        "书名": "宋论",
        "年号名": "高宗",
        "序号": "六",
        "章节名": "宋论·高宗六",
        "text": "古之言十一者，曰中正之赋。而孟子曰：“轻之者貉道也。”汉乃改之为三十而一。然则汉其貉乎？何以一人陶济万室之邑，历千年而不忧其匮也？夫以天下而奉一人，礼际禄廪宫室车服之费，则已约矣，非百里一邦，制度繁殷之比也。而不但此也，古者建国分土，民各输于其都，自远郊而外，道里之远者，即在王畿，亦五百里而近。莫大诸侯，不过二百余里而已。而大夫之有采地者，即其都邑以出纳。唯然，则名十一而实亦十一已耳。自汉合四海以贡天府，郡县去天子之畿，有逾于五千里者矣。其以输塞下养兵卫民者，又过于是。逆流而漕，车舆驴马任辇以行，其费不赀。使必盈十一以登太仓，三倍而不足以充。故合计民之所输将，名三十而实且溢于十一矣。且欲立取民之制，求盈于十一，民之膏脂尽于此，而尚足以生乎？今使勋计其亩田，令输十一于京、边，勋其能之而无怨邪？抑徒为此不仁之言，以导君于贪暴邪？况乎古之十一者，有田有莱，有一易再易之差，则亦名十而实二十。汉之更制，乃以革李悝之虐，而通周制之穷，百王之大法也。其何容轻议哉？",
        "level": 2
    },
    {
        "书名": "宋论",
        "年号名": "高宗",
        "序号": "六",
        "章节名": "宋论·高宗六",
        "text": "至欲于一井四百五十亩之中，赋二兵一马，以充戎行，不知勋之将以何为也。将以战与？则驱愿懦之农人，以与悯不畏死之盗贼、乐杀无厌之外夷，贸躯命于喋血屠肝之地，一兵死而更责一兵，不杀尽农人而不止。无诛夷之峻法以督之，则闻金鼓而骇溃，国疾以亡。将以戍与？则荷戈而趋数千里之绝塞，饥寒冰雪，仅存者其余几何？抑且重为征发，而南亩之余以耕者，又几何也？三代之兵，所戍者，百里之疆场也；所战者，乍相怨而终相好之友邦也；所争胜负者，车中之甲士也；追奔不穷日，俘馘不尽人。乃欲以行之后世流血成渠之天下，虽微仁人，亦不禁为之恸哭矣。若马，则国有坰牧，而益以商贾之征，固未尝责农人供戎车之用。勋欲更取盈焉，商鞅、李悝所不忍为而欲为之，亦可谓覆载不容之凶人矣！",
        "level": 2
    },
    {
        "书名": "宋论",
        "年号名": "高宗",
        "序号": "六",
        "章节名": "宋论·高宗六",
        "text": "夫勋固曰：“此先王之法也。”从而称之者，亦曰：“此先王之制也。”建一先王以为号，而胁持天下之口，诚莫有能非之者。而度以先王之时，推以先王之心，其忍此乎？抑使勋自行之，而保民之不揭竿以起乎？且使行之于勋之田庐，而勋不弃产以逃乎？夫亦扪心而自问乎？",
        "level": 2
    },
    {
        "书名": "宋论",
        "年号名": "高宗",
        "序号": "六",
        "章节名": "宋论·高宗六",
        "text": "奉一古人残缺之书，掠其迹以为言，而乱天下者，非徒勋也。庄周之言泰氏也，许行之言神农也，墨翟之言大禹也。乃至御女烧丹之言黄帝也，篡国之大恶而言舜、禹也，犯阙之巨盗而言汤、武也，皆有古之可为称说者也。古先圣王之仁育而义正者，精意存乎象外，微言善其变通，研诸虑，悦诸心，征之民而无怨于民，质之鬼神而无恫于鬼神，思之慎而言之讷，恶容此吮笔濡墨求充其幅者为哉？前乎勋而为王安石，亦《周官》也；后乎勋而为贾似道，亦经界也。安石急试其术而宋以乱，似道力行其法而宋亡。勋唯在建炎惊窜不遑之日，故人知其不可行而姑置之。陈亮犹曰：“考古验今，无以加也。”呜呼！安得此不仁之言而称之也哉？",
        "level": 2
    },
    {
        "书名": "宋论",
        "年号名": "高宗",
        "序号": "七",
        "章节名": "宋论·高宗七",
        "text": "绍兴诸大帅所用之兵，皆群盗之降者也。高宗渡江以后，弱甚矣。张浚、岳飞受招讨之命，韩、刘继之。于是而范汝为、邵青、曹成、杨么之众皆降而充伍，乃以复振。走刘豫，败女真，风闻惊窜之情，因以有定。盖群盗者，耐寒暑，撄锋镝，习之而不惊；甲仗具，部队分，仍之而无待；故足用也。不然，举江南厢军配囚脆弱之众，恶足以当巨寇哉？",
        "level": 2
    },
    {
        "书名": "宋论",
        "年号名": "高宗",
        "序号": "七",
        "章节名": "宋论·高宗七",
        "text": "乃考之古今，用群盗者，大利大害之司也。受其归者有权，收其用者有制。光武收铜马而帝，曹操兼黄巾而强，唐昭用朱温而亡，理宗抚李全而削。盗固未可轻用也。以弱而受强，则宾欺其主；以强而受强，则相角以机；以强而受弱，则威生其信。无故而来归者，诈也。挫于彼而归于此者，弗能为助者也。以名相服，而无其实者，乍合而终离也。故欲抚群盗者，必先之以剿；而群盗之欲降也，抑先战胜而后从。虽已为我之部曲，犹以强弱与我争主客之权。唐何挟以受朱温？宋何恃以受李全？温与全且睥睨我而倒持其制，翱翔自得，复将谁与禁之？唯绍兴诸帅之知此也，风驰雨骤而急与之争。一败之，再败之，无不可败之盗，而后无不可受。群盗岂徒畏我哉？抑信其可恃为吾主，而可无衄折死亡之忧矣。此其受之之权也。",
        "level": 2
    },
    {
        "书名": "宋论",
        "年号名": "高宗",
        "序号": "七",
        "章节名": "宋论·高宗七",
        "text": "若夫所以用之者，尤有可用不可用之辨焉。均为盗，而既为之长矣，固袖然自大，而以为我有此众也。受命归降，而又崇其秩以统其众，则虽有居其上以控制之者，尊而不亲，而不能固保其尊。其来也，因之而来；则其去也，因之而去。其顺也，因之而顺；则其逆也，因之而逆。天子且拥虚名，元戎徒为旒缀。夫且肉袒而市我于敌，夫且怀奸而代我以兴，矧望其策心戮力以死相报乎？故盗可用，而渠帅不可用也。",
        "level": 2
    },
    {
        "书名": "宋论",
        "年号名": "高宗",
        "序号": "七",
        "章节名": "宋论·高宗七",
        "text": "乃竟有固不可用者，即其戢志无他，而必不可图功。盖其初起也，皆比闾之俦伍，无权借以相事使，而群推一人以为长；此一人者，何以能折奡傲之众使不离哉？固有工于为盗之术，而众乃弭耳以听。其为术也，非有规恢天下之略也；抑非智勇过人，而战无不胜也。不以败为忧，不以走为耻，不以旦此夕彼为疑。进之务有所卤获以饱众，退之知不可敌，而急去以全其军。得地而无固守之情，以善其规避；一战而不求再战，以节其劳疲；志在偷以求全其部曲，而不期乎功之必成。于是徜徉不幸之地，凭恃山川之险，以免其人于屠戮之苦，而有旁掠之利。于是贸贸而起者，乐推奉而戴之为尊。夫如是，欲使之争封疆于尺寸，贸身首以立功，未有能胜者也。败亦走，胜亦走，无所不走者，无所不掠。甚则坐视国家之倾危，而乘之收利。或叛或篡，皆其习气之无恒，熟用之而不恤者也。威不足以詟之，恩不足以怀之，非徒唐昭、宋理之无以驭之也；即光武亦奚能洗涤其顽诡，使媚己以共死生哉？故光武于赤眉之帅，诮以“铁中铮铮”，唯待以不死；曹操收黄巾之众，终不任以一将之功。而朱温、李全仍拥部曲，屹为巨镇，进则败而退则逆，为盗魁者，习与性成，终不能悛也。",
        "level": 2
    },
    {
        "书名": "宋论",
        "年号名": "高宗",
        "序号": "七",
        "章节名": "宋论·高宗七",
        "text": "绍兴诸帅用群盗而废其长，张用、曹成、黄佐仅得生全，范汝为、杨么皆从斩馘，李成、刘忠宁使之北降刘豫，而不加收录。则根既拔者枝自靡，垢已涤者色以新。人皆吾人也，用唯吾用也，指臂相使之形成，以搏撠有余力矣。宋之抚有江、淮，贻数世之安，在此也。荡涤尽，则民力裕；战胜频，则士气张；大憝诛，则叛逆警；部曲众，则分应周；控制专，则进退决。故以走刘豫，挫兀术，而得志于淮、汴。垂及异日，完颜亮犹不能以一苇杭江而逞，皆诸帅决于灭贼之功也。非高宗之志变，秦桧之奸售，宋其兴矣。",
        "level": 2
    },
    {
        "书名": "宋论",
        "年号名": "高宗",
        "序号": "八",
        "章节名": "宋论·高宗八",
        "text": "上有不能言之隐，下有不能变之习，贤者且奉之以为道之纲，奸人遂乘之以售其忮害之术。迨乎害之已著，且莫知弊之所自，而但曰：“知人其难！”故贤为奸惑，而庸主具臣勿论也。夫岂然哉？",
        "level": 2
    },
    {
        "书名": "宋论",
        "年号名": "高宗",
        "序号": "八",
        "章节名": "宋论·高宗八",
        "text": "尝读《胡氏春秋传》而有憾焉。是书也，著攘夷尊周之大义，入告高宗，出传天下，以正人心而雪靖康之耻，起建炎之衰，诚当时之龟鉴矣。顾抑思之，夷不攘，则王不可得而尊。王之尊，非唯诺趋伏之能尊；夷之攘，非一身两臂之可攘。师之武，臣之力，上所知，上所任者也。而胡氏之说经也，于公子翚之伐郑，公子庆父之伐于余邱，两发“兵权不可假人”之说。不幸而翚与庆父终于弑逆，其说伸焉。而考古验今，人君驭将之道，夫岂然哉？前之胤侯之于夏，方叔、召虎、南仲之于周；后之周亚夫、赵充国之于汉，郭子仪、李光弼之于唐；抑岂履霜弗戒，而必于“今将”也乎？“天下有道，征伐自天子出。”自出者，命自上行之谓也。故《易》曰：“在师中，王三锡命。”锡命者王，在师中者“长子”。在其中，任其事，而以疑忌置之三军之外，恩不浃，威不伸，乍然使之，俄然夺之，为“弟子”而已。弟子者，卑而无权之谓也。将而无权，舆尸之凶，未有免焉者也。唯胡氏之言如此，故与秦桧贤奸迥异，而以志合相奖。非知人之明不至也，其所执以为道者非也。",
        "level": 2
    },
    {
        "书名": "宋论",
        "年号名": "高宗",
        "序号": "八",
        "章节名": "宋论·高宗八",
        "text": "然此非胡氏专家之说也。宋之君臣上下奉此以为藏身之固也，久矣。石守信、高怀德之解兵也，曹翰之不使取幽州也，王德用、狄青之屡蒙按劾也，皆畜菹醢之心，而不惜长城之坏。天子含为隐虑，文臣守为朝章。胡氏沿染余风，沁入心肾，得一秦桧而喜其有同情焉。呜呼！夫岂知疑在岳、韩，而信在滔天之秦桧，其子弟欲为之盖愆，徒触怒以窜死，而终莫能挽哉？",
        "level": 2
    },
    {
        "书名": "宋论",
        "年号名": "高宗",
        "序号": "八",
        "章节名": "宋论·高宗八",
        "text": "桧之自虏归也，自谓有两言可以耸动天下。两言者：以河北人归女真，河南人归刘豫也。是其为说，狂而必不可行。匪直资千秋之笑骂，高宗亦怒而榜其罪于朝堂。然而胡氏以管仲、荀彧期之，高宗终委国而听之，虽不知人，宁至于是！夫桧所欲遣归女真、刘豫者，非泛谓沦处江东之士民也。凡扈从南来分节建旄诸大帅，皆夹河南北之部曲，各有其军。而高宗宿卫之旅，不能与较盈虚。高宗惩苗、刘之难，心惴惴焉。桧以为尽遣北归，则枝弱者干自强，而芒刺之忧以释。盖亦与《胡氏春秋》之旨相符。特其奸计未周，发言太骤，故高宗亦为之愕异。而韩、岳之勋名尚浅，高宗亦在疑忌相参之际，故不即以为宜。而胡氏促膝密谈，深相契合者，犹未可即喻之高宗也。",
        "level": 2
    },
    {
        "书名": "宋论",
        "年号名": "高宗",
        "序号": "八",
        "章节名": "宋论·高宗八",
        "text": "已而群盗平矣，诸帅之军益振矣，屡挫女真之功日奏矣。三军之归向已深，万姓之凭依已审，士大夫之歌咏已喧，河北之企望已至，高宗之忌之也始甚。桧抑术愈工，志愈惨，以为驱之北而不可者，无如杀之罢之，权乃尽削而事易成。故和议不成，则岳飞之狱不可起，韩世忠之兵不可夺，刘光世、张俊不戢翼而效媚以自全。高宗之为计也，以解兵权而急于和；而桧之为计也，则以欲坚和议而必解诸将之兵；交相用而曲相成。在廷之臣，且以为子翚、庆父之祸可永杜于百年。呜呼！亦孰知桧之别有肺肠，睥睨宗社，使不死，乌可制哉？",
        "level": 2
    },
    {
        "书名": "宋论",
        "年号名": "高宗",
        "序号": "九",
        "章节名": "宋论·高宗九",
        "text": "高宗决策选太祖后立以为嗣，道之公也，义之正也，保固宗祧之大计也。而其议发于上虞丞娄寅亮。疏贱小臣，言出而天子之位定，大臣无与者，宋之无人久矣！寅亮之言，定一代之纲常，协千秋之公论，诚伟矣哉！顾其为人，前此无学术之表见，后此无德业之传闻，固非议定于诚，以天下为己任者也。高宗于此，犹在盛年，度以恒情，必逢恶怒。越位危言，曾不忧及罪罟，夫寅亮何以任此而无疑哉？盖高宗之畜此志久矣，其告范宗尹者明矣。故溢传于外，寅亮与闻而深信之，以为先发夫人之所未发者，功可必，名可成，有荣而无辱也。是谋也，宗尹闻之，中外传之，寅亮处下位而深知之。在位大臣充耳结舌，曾无有能赞一言者，故曰宋无人也。",
        "level": 2
    },
    {
        "书名": "宋论",
        "年号名": "高宗",
        "序号": "九",
        "章节名": "宋论·高宗九",
        "text": "夫宗尹诚不足道矣。张德远新平内难，任授分陕，赵惟重系属本支，尊参坐论；君有志而不能知，君有美而不能成，君有宗社生民之令图而不能决。所谓“焉用彼相”者，责奚辞哉？故高宗之任二相也不专，谋和与战也不定，以其无忧国之忱也。乃使自虏来归之秦桧，一旦躐级其上，而执诛赏之大权，诚有以致之者，而不足深怪也。",
        "level": 2
    },
    {
        "书名": "宋论",
        "年号名": "高宗",
        "序号": "九",
        "章节名": "宋论·高宗九",
        "text": "治末者先自本，治外者先自内。匡君之失者，必奖其善。欲行其志者，必有以大服君民上下之心。当其时，雪二帝之耻，复祖宗之地，正夷夏之防，诚切图矣，而抑犹其末也。阐太祖之幽，盖太宗之愆，立义自己，以感天人之丕应，付畀得人，以垂统绪于灵长者，本也。故张子房当草昧之初，而亟垂家法；李长源当扰乱之世，而决定嫌疑。然后天子知有忧国如家之忠爱，而在旁之浸润不入；宵人知我有赞定大策之元功，而瓯臾之流丸自止。自宫中以迄四海，咸知国家之祚胤方新。而谋自我成，道惟君建，则倾心一志以待我之敷施。身居百僚之长，日与密勿之谋，曾此弗图，而借手望轻志末之小臣，进而与天子商天位之简畀，是犹足推诚委国，争存亡胜败于强敌者乎？",
        "level": 2
    },
    {
        "书名": "宋论",
        "年号名": "高宗",
        "序号": "九",
        "章节名": "宋论·高宗九",
        "text": "张德远之不及此，犹有说也。皇子旉之速毙，有物议焉，不敢称立嗣于高宗之前，有所避也。赵惟重何为者，而亦懵然弗问耶？高宗之世，将不乏人，而相为虚设久矣。其贤者，皆矜气近名，一往而无渊停岳立之弘猷者也。高宗几信几疑，而不见其可恃。故汪、黄、秦、汤术虽陋，志虽邪，而犹倾心吐意，以违众直行，敢于自任，无迟回濡待之情。是以去此取彼，而从之若崩。藉令得韩、范以为肺腑之臣，则引社稷之存亡于一身，生死以之，而密谋皆夙，夫岂奸回之能遽夺哉？济济盈廷，而不能为寅亮之言，其为上所轻而斥之窜之，不伸其志，非其自处者之自致乎？",
        "level": 2
    },
    {
        "书名": "宋论",
        "年号名": "高宗",
        "序号": "十",
        "章节名": "宋论·高宗十",
        "text": "自宋以来，州县之庭立《戒石铭》，蜀孟昶之词也。黄庭坚书之，高宗命刻石焉。读者佥曰：“励有司之廉隅，恤生民之疾苦，仁者之言也。”呜呼！儒术不明，申、韩杂进，夷人道之大经，蔑君子之风操，导臣民以丧其忠厚和平之性，使怀利以相接而交怨一方者，皆此言也。孟昶僭伪亡国之主，无择而言之，可矣。君天下者，人心风化之宗也，而可揭此以正告天下乎？",
        "level": 2
    },
    {
        "书名": "宋论",
        "年号名": "高宗",
        "序号": "十",
        "章节名": "宋论·高宗十",
        "text": "夫谓吏之虐取于民者，皆其膏脂，谓夫因公而科敛者也，峻罚其锾金者也，纳贿而鬻狱者也，市贾而无值者也。若夫俸禄之颁，惟王所诏，吏不自取也。先王所制，例非特创也。小人耕而以其有余养君子，君子治而受其食以勤民事。取之有经，班之有等，民不怨于输将，上不勤于督责。天尊地卑，而其义定；典叙礼秩，而其分明。若曰是民之膏脂也，则天子受万方之贡赋，愈不忍言矣。率此言也，必天下之无吏而后可也。抑将必天下之无君，而后无不可矣。是之谓夷人道之大经也。",
        "level": 2
    },
    {
        "书名": "宋论",
        "年号名": "高宗",
        "序号": "十",
        "章节名": "宋论·高宗十",
        "text": "君子之道，以无伤于物者自旌其志，苟非人所乐与者，一介不取，弗待于人之靳之也。如其所受之禄，斥言之曰此民之膏脂矣，恶有君子而食人之膏脂者乎？上既酬而升之，揖而进之，寄之以民社，而谓之曰：“吾取民之膏脂以奉汝。”辱人贱行，至于此极，欲望其戒饬自矜，以全素履，其将能乎？是以谓毁君子之风操也。",
        "level": 2
    },
    {
        "书名": "宋论",
        "年号名": "高宗",
        "序号": "十",
        "章节名": "宋论·高宗十",
        "text": "易动而难静者，民之气也。得利为恩，失利则怨者，民之情也。故先王惧其怀私挟怨之习不可涤除，而政之所扬抑，言之所劝诫，务有以养之，而使泳游于雍和敬逊之休风，以复其忠顺之天彝。故合之于饮烝，观之于乡射，逸之于大蜡，劳之于工作，叙之以礼，裁之以义，远之于利，禁之于争，俾怨不生，而民志允定。今乃揭而示之曰：“凡吏之受禄于国者，皆尔小民之膏脂也。”于是乍得其欢心，而疾视其长上。其情一启，其气一奔，则将视父母之食于其子者，亦其子之膏脂；趋利弃义，互相怨怒，而人道夷于禽兽矣。先王以君子长者之道期天下，而人犹自弃，则克己自责，以动之于不言之化。今置其土木、狗马、声色、宴游之糜民财者，曾不自省；而以升斗之颁，指为朘削，倡其民以嚣陵诟谇之口实，使贼其天良，是之谓导臣民以丧其忠厚和平之性也。",
        "level": 2
    },
    {
        "书名": "宋论",
        "年号名": "高宗",
        "序号": "十",
        "章节名": "宋论·高宗十",
        "text": "迪君子以仁民者，教之有术也；进贤士以绥民者，选之有方也；饰吏治以勿虐民者，驭之有法也。仁不能教，义不能择，法不能整，乃假祸福以恐喝之曰：“上天难欺。”无可如何，而恃鬼神之幽鉴。惟孟昶以不道之身，御交乱之众，故不得已而姑为诅咒，为人君者而焉事此乎？",
        "level": 2
    },
    {
        "书名": "宋论",
        "年号名": "高宗",
        "序号": "十",
        "章节名": "宋论·高宗十",
        "text": "王者之道，无不敬而已。敬天，而念天之所鉴者，惟予一人而已，非群工庶尹之得分其责也。敬民，而念民有秉彝之性，不以怀利事其长上，务奖之以坦然于好义也。敬臣，而念吾之率民以养贤者，礼必其至，物必其备，辞必其顺，而与共尽天职勤民事也。天子敬臣民，臣民相胥以敬天子，而吏敬其民以不侮，民敬其吏以不嚣。无不敬者无不和，则虽有墨吏，犹耻讥非；虽有顽民，犹安井牧。畏清议也，甚于鬼神；贱货财也，甚于鞭挞。以宽大之心，出忠厚之语，平万族之情，定上下之纪，夫岂卞急刻峭之夫所得与也？君子出其言不善而千里违之，诅怨之言，何为在父母斯民者之庭哉？",
        "level": 2
    },
    {
        "书名": "宋论",
        "年号名": "高宗",
        "序号": "十一",
        "章节名": "宋论·高宗十一",
        "text": "尽南宋之力，充岳侯之志，益之以韩、刘锜、二吴，可以复汴京、收陕右乎？曰，可也。繇是而渡河以进，得则复石晋所割之地，驱女真于塞外；不得，亦据三关，东有沧瀛，西有太原，仍北宋之故宇乎？曰，不能也。凡得失之数，度之于彼，必察其情；度之于此，必审其势；非但其力之强弱也。情有所必争，力虽弱，未可夺也，强者勿论已；势有所不便，力虽强，未可恃也，弱者勿论已。",
        "level": 2
    },
    {
        "书名": "宋论",
        "年号名": "高宗",
        "序号": "十一",
        "章节名": "宋论·高宗十一",
        "text": "以河南、陕右言之：女真之初起也，积怨于契丹而求泄，既胜以还，亦思夺其所有之燕、云而止。及得燕而俯视河朔，得云而下窥汾、晋，皆伸臂而可收也，遂有吞并关南之志。乃起海上，卷朔漠，南掩燕南，直数千里，斗绝而难于遥制，故乘虚袭取三河、两镇，而所欲已厌矣。汴、洛、关、陕，宋不能守，势可坐拥神皋，而去之若惊，不欲自有，以授之叛臣，则中原之土非其必争之地，明矣。朱仙一败，卷甲思奔，非但其力之不足也，情不属也。而宋自收群盗以后，诸帅愤盈，东西夹进，东清淮、泗，略梁、宋，有席卷之机；西扼秦、凤，指长安，有建瓴之势；岳侯从中而锐进，交相辅而不虑其孤，走兀术，收京阙，画河以守新复之疆，沛然无不足者，故可必也。",
        "level": 2
    },
    {
        "书名": "宋论",
        "年号名": "高宗",
        "序号": "十一",
        "章节名": "宋论·高宗十一",
        "text": "以河北、燕南言之：女真自败盟而后，力未能得，而胁割于众，以其为燕之外护也，以其为刍粮金帛之所取给也，以其士马之可抚有而弥强也。郭药师一启戎心，而女真垂涎以歆其利，久矣为必争之地矣。军虽屡折，而宿将未凋，余威尚振。使宋渡河而北，则悉率海上之枭，决死以相枝拒，河阻其归，敌摧其进，求军之不覆没者，十不得一也。宋之诸将，位相亚，权相埒，力相等，功亦相次。岳侯以少年崛起而不任为元戎者，以张俊之故为主将，从中而沮之也。韩、刘、二吴，抑岂折节而安受其指麾？则雁行以进，麋骇而奔，功不任受，咎亦无归。故五国合从之师衄于函关，山东讨卓之兵阻于兖、豫，九节度北伐之军溃于河南，其不如刘裕孤军直进，擒姚泓、俘慕容超者，合离定于内，而成败券于外，未有爽焉者也。乃欲合我不戢，撄彼必争，当百战之骄虏，扼其吭而勿忧其反噬乎？若此，则虽高宗无疑畏之私，秦桧无腹心之蠹，张俊、刘光世无从旁之挠，且将忧为吴明彻淮北之续，退且河南之不保；而遥指黄龙，期饮策勋之爵，亦徒有此言，而必不能几幸者也。",
        "level": 2
    },
    {
        "书名": "宋论",
        "年号名": "高宗",
        "序号": "十一",
        "章节名": "宋论·高宗十一",
        "text": "是故《易》言鬼方之伐，忧其难为继也；《春秋》许陉亭之次，谓其可以止也。自赵普沮曹翰之策，而燕、云不可问矣。自徽宗激郭药师之叛，而河北不可问矣。任诸帅阃外之权，斥奸人乞和之说，弃其所不争，攻其所不可御，东收徐、兖，西收关、陇，以环拱汴、洛而固存之；支之百年，以待兴王之起，不使完颜氏归死于蔡州，以导蒙古之毒流四海，犹有冀也。然抑止此而已矣。如曰因朱仙之捷，乘胜渡河，复汉、唐之区宇，不数年而九有廓清，见弹而求鸮炙，不亦诞乎！",
        "level": 2
    },
    {
        "书名": "宋论",
        "年号名": "高宗",
        "序号": "十二",
        "章节名": "宋论·高宗十二",
        "text": "相臣而立武功，周公而后，吾未见其人也。帅臣而求令誉，吾未知吉甫之果能称焉否也？帅臣之得令誉也有三：严军令以禁掠夺，为软语以慰编氓，则民之誉归之；修谦让以谨交际，习文词以相酬和，则士之誉归之；与廷议而持公论，屏奸邪以交君子，则公卿百僚之誉归之。岳侯之死，天下后世胥为扼腕，而称道之弗绝者，良繇是也。唯然，而君子惜之，惜其处功名之际，进无以效成劳于国，而退不自保其身。遇秦桧之奸而不免，即不遇秦桧之奸而抑难乎其免矣。",
        "level": 2
    },
    {
        "书名": "宋论",
        "年号名": "高宗",
        "序号": "十二",
        "章节名": "宋论·高宗十二",
        "text": "《易》曰：“安其身而后动，定其交而后求。”谓名之不可亟居，功之不可乍获也。况帅臣者，统大众，持大权，立大功，任君父安危存亡之大计，则求以安身而定上下之交，尤非易易矣。身不安则志不宁，交不定则权不重。志不宁，权不重，则力不足以宣，而挠之者起。挠之者起，则欲忘身以救君父之危，而不能毕遂其事；非但身试不测之渊而逢其沉溺也。君非大有为之君，则才不足以相胜；不足以相胜，则恒疑其不足以相统。当世材勇之众归其握，历数战不折之威，又为敌惮；则天下且忘临其上者之有天子，而唯震于其名，其势既如此矣。而在廷在野，又以恤民下士之大美竞相推诩。犹不审，而修儒者之容，以艺文抒其悲壮。于是浮华之士，闻声而附，诗歌咏叹，洋溢中外，流风所被，里巷亦竞起而播为歌谣，且为庸主宵人之所侧目矣。乃君之有得失也，人之有贤奸也，庙算之有进止也，廷臣无匡救之力，引己为援，己复以身任之；主忌益深，奸人之媢疾益亟，如是而能使身安以效于国者，未之有也。",
        "level": 2
    },
    {
        "书名": "宋论",
        "年号名": "高宗",
        "序号": "十二",
        "章节名": "宋论·高宗十二",
        "text": "故汉之功臣，发纵指示，一听之萧、张，绛、灌无文，不与随、陆争春华之美。郭子仪身任安危，知李泌、崔佑甫之贤，而不与纳交以结君子之好；知元载、鱼朝恩之恶，而不相攻讦以触奸佞之机。李光弼改纪其军政，而不竞其长；仆固怀恩固属其部曲，而甘与为伍。乃以废斥之余，一旦跃起，而卒拯吐蕃之难。以是动，而动罔不利也；以是求，而求无不得也。岳侯诚有身任天下之志，以奠赵氏之宗祊，而胡不讲于此耶？",
        "level": 2
    },
    {
        "书名": "宋论",
        "年号名": "高宗",
        "序号": "十二",
        "章节名": "宋论·高宗十二",
        "text": "宋氏之以猜防待武臣，其来已夙矣。高宗之见废于苗、刘而益疑，其情易见矣。张浚之褊而无定，情已见乎辞矣。张俊、刘光世之以故帅先达不能相下，其隙已成矣。秦桧之险，不可以言语争、名义折，其势已坚矣。而且明张纪律，柔声下气，以来牛酒之欢迎；而且缀采敷文，网罗文士，以与张九成等相为浃洽；而且内与谏臣迭相扬诩，以辨和议之非；而且崖岸自矜，标刚正之目，以与奸臣成不相下之势；而且讥评张俊，历诋群将，以折张浚之辨。合宰执、台谏、馆阁、守令之美，而皆引之于身，以受群言之赞颂。军归之，民归之，游士、墨客、清流、名宿莫不归之。其定交盛矣，而徒不能定天子之交；其立身卓矣，而不知其身之已危。如是而欲全其社稷之身以卫社稷也，庸可得乎？",
        "level": 2
    },
    {
        "书名": "宋论",
        "年号名": "高宗",
        "序号": "十二",
        "章节名": "宋论·高宗十二",
        "text": "呜呼！得失成败之枢，屈伸之间而已。屈于此者伸于彼，无两得之数，亦无不反之势也。故文武异用，而后协于一。当屈而屈者，于伸而伸，非迫求而皆得也。故进退无恒，而后善其用。岳侯受祸之时，身犹未老。使其韬光敛采，力谢众美之名；知难勇退，不争旦夕之功；秦桧之死，固可待也。完颜亮之背盟，犹可及也。高宗君臣，固将举社稷以唯吾是听，则壮志伸矣。韩、刘锜、二吴不惩风波之狱，而畜其余威以待，承女真内乱以蹑归师，大河以南，无难席卷。即不能犁庭扫穴以靖中原，亦何至日敝月削，以迄于亡哉？故君子深惜岳侯失安身定交之道，而尤致恨于誉岳侯者之适以杀岳侯也。悠悠之歌诵，毒于谤讻，可畏矣夫！知畏之，则所以弭之者，亦必有其道矣。",
        "level": 2
    },
    {
        "书名": "宋论",
        "年号名": "高宗",
        "序号": "十三",
        "章节名": "宋论·高宗十三",
        "text": "岳鹏举郾城之捷，太行义社，两河豪杰，卫、相、晋、汾，皆期日兴兵以会北讨，秦桧矫诏班师，而事不成。然则桧不中沮，率此竞起之众，可以长驱河朔乎？曰：所可望者，鹏举屡胜之兵，及刘锜、韩世忠、二吴之相为掎角耳。若所谓豪杰义社者，固无能为也。奚以明其然邪？义兵之兴，始于翟义，嗣其后者为徐敬业，其志可嘉，而其成败固可睹矣。故定大略、戡大难、摧大敌、成大功者，无所恃于此焉。",
        "level": 2
    },
    {
        "书名": "宋论",
        "年号名": "高宗",
        "序号": "十三",
        "章节名": "宋论·高宗十三",
        "text": "夫恃人者，无之而可恃也，久矣。所恃者强于己乎？则是己固弱也。己弱而恃人，盻盻然目有所望，而其志不坚。弱者为主，强者为宾，敌且攻其弱而主溃；强者失主，而骇散以失其强，莫能救己也。所恃者弱于己乎？则弱固不可恃也。己不弱而犹资弱以自辅，弱者不能胜敌，敌一当之而靡，则势且先挫，而三军之气为之馁；敌人之气，以胜而益为之增；己虽强，气不胜而必倾矣。定大略、戡大难、摧大敌、成大功者，力足以相格，智足以相乘，气足以相震，一与一相当，有死无生，有前无却，上不恃天时，下不恃地利，而后可以决胜于白刃之下，复奚恃而可哉？",
        "level": 2
    },
    {
        "书名": "宋论",
        "年号名": "高宗",
        "序号": "十三",
        "章节名": "宋论·高宗十三",
        "text": "况乎义兵者，尤其不足恃者也。义军之兴也，痛故国之沦亡，悲衣冠之灭裂，念生民之涂炭，恻怛发中而不惜九族之肝脑者，数人而已。有闻义之名，而羡之以起者焉；有希功之成，而几幸其得者焉。其次，则有好动之民，喜于有事，而踸踔以兴者焉。其次，则有侥幸掠获，而乘之以规利者焉。又其次，则有弱不能自主，为众所迫，不能自已者焉。又其次，则佃客厮养，听命于主伯，弗能自免焉。其名曰万，而实不得半也。即其实有万，而可战者，不得千也。可战者千，而能不大胜则前、小挫则却者，不得百也。无军令以整齐之，则游奕无恒；无刍粮以馈给之，则掠夺不禁。游奕无恒，则敌来而不觉；掠夺不禁，则民怨而反戈。故以王莽、武氏之易诛，而翟、徐旋起而旋仆，况女真之鸷戾驰突而不易当者乎？梁兴渡河率之，而有垣曲、沁水之捷者，非其果足以胜也。义军之号，皆称“岳氏”，梁兴往而为之声援，女真不辨其非真，而为之震动。垣曲、沁水之守，抑河北初降之余烬，非海上鸷击之雄也，是以往而得志。浸令一试再试，情形尽见，女真且出锐师以捣之，则糜烂无余，所必然矣。一方既熸，而勃然以兴者，皆苶然以返；屡前屡挫，则吾三军之气，亦沮丧而失所凭依。当日之未至于此也，班师故也。今试设身而审女真与宋彼己之情形，其坌涌而前，翻飞而散，不炯然在心目之间乎？义社恃大军以成，故鹏举一班师，而数十万人不知何往。大军恃义社以进止，则义社一败衄，而大军不足以孤存。两相恃则两相失，女真以专一之兵，直前而无待，左披右靡，又恶足以当之？",
        "level": 2
    },
    {
        "书名": "宋论",
        "年号名": "高宗",
        "序号": "十三",
        "章节名": "宋论·高宗十三",
        "text": "夫用众不如用独久矣。故谢安石力却桓冲入援之兵而胜，苻坚兼帅鲜卑、氐、羌、河西之众而亡。揭竿以为帜，挥锄以为兵，野食鹑栖以为屯聚，此群羊距虎之形也，而安可恃也？宗汝霖之用群盗，犹之可也。已为盗，则不畏死者也。因为盗，则自我洗涤之，其不任为兵者可汰也。为盗而有渠帅，则固可使就吾束伍也。去家为盗，则无身家之累，不以败为忧。故诸帅收之于江南，而借其用。若义社，则既以义为名矣，汰之不忍其无归，帅之不能以行法。进退唯其意，而我不任为之主，则驭之也难矣。驭之且难，而况可恃之乎？宋之将亡也，江、湘、闽、广之间，起者众矣，而终不救碙门之祸。文信国无可恃而后恃之，不得已之极思，非有可恃者之所宜恃也。",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "势无所藉，几无所乘，一念猝兴，图度天下，而期必于为天子者，自古迄今，未之或有。帝王之兴也，无心干禄，而天命自归，先儒之言详矣，非虚加之也。帝尧之世，岳牧盈廷，九男非皆败类，耕稼陶渔者，而谓帝将禅我乎？武王养晦，年已耄矣，使大命未就而崩，非不寿也，冲人方弱，保国不遑，而况及天下？然且俟之十三年，而后秉钺以麾，假之年而赞其精魄，天也，非武王之可必也。故圣王无取天下之心，而乘时以御，因之而已。圣人且不可必，而况下此者乎？",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "一介之士，策名于当时者，或为偏裨，或为文吏，目之所规，心之所成，虽拓落而不可涯量，而其大概可知也。生死屈伸，荣辱贵贱，且乘于不测之数。志所至者，望之而不能必至；志所未至者，姑试之而渐进焉，非其所期也。使方小得志之日，遽踸踔以跃起，曰：“吾将奄有方国，南面以驭四海之英尤，使俯首而称臣妾。”非狂人其孰念及此？藉其有此，必蹶然一起而疾就诛夷。故以知乱臣贼子之成乎篡夺者，亦初无此固获之情也。曹操之自言，“死而题征西将军之墓”，岂尽欺人哉？桥玄未尝期以天子，而操感其知己，则出身仕汉之初，无窥夺刘宗之志，明矣。知此，则人主之驭臣，防其所不必防，而不防其所防者，非明于豫防之道者也。",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "秦桧专政之暮年，大起刑狱，将尽杀张、赵、胡、洪诸公，逮及宗室。当斯时也，诸公窜处遐方，不得复进一议，论和议之非，于桧无忤也。和已成，诸将之兵已解，桧总百揆，膺世禄，其所欲者无不遂也。桧死，而高宗忽释赵汾，召还迁客，则桧之深惎诸公，非必逢君也。桧之诛逐异己，不欲慭留一人者，岂仅快一时之忿忮哉？遍置其党于要津，而不使宋有一亲臣之可倚，骨鲠已空，发蒙振落者疾起而收之，桧之厚植其势者，势无不成也。高宗之年已耄矣，普安拔自疏远，未正嫡嗣之名；一旦宫车晏驾，桧犹不死，则将拔非所立之冲幼暂立之，旋起夺之；外有女真以为援引，内有群奸以为佐命，赵氏宗祊，且在其心目之中，易于掇芥。桧之志，岂待吹求而始见哉？",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "乃当靖康之年，始立台端，与马伸等共请女真立赵后，未尝念及此也。及其自虏来归，受挞懒旨，力主和议，亦只求和成而居功受赏已也。即至逢高宗之欲，班北伐之师，解诸将之兵，独立百僚之上，犹未能遽取必于邪逆之成也。已而诸贤窜矣，岳侯死矣，韩世忠谢事闲居，刘锜、二吴敛手听命，张俊总领诸军之愿不遂，而亦废处矣。所欲为者，无不可为；所不可致者，无不致也。周回四顾，知天下之无能如己何，高宗亦惴惴然不知所以驭己；然后睥睨神器，而以诛逐先试其凶威。势之所激，鼠将变虎，亦奚待操心已久而后成乎大恶哉？故《易》曰：“履霜，阴始凝也；驯致其道，至坚冰也。”驯致者，初非所至而渐以成乎至也。",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "呜呼！宋之猜防其臣也，甚矣！鉴陈桥之已事，惩五代之前车，有功者必抑，有权者必夺；即至高宗，微弱已极，犹畏其臣之强盛，横加锓削。乃桧以文墨起家，孤身远至，自可信其无他。而罅从中决，成巨浸以滔天，成乎萧衍、杨坚之势。高宗藏刃靴中，思与争死，而莫能自振，固非前此所能逆睹。则欲辨霜冰于早，亦奚辨而可哉？",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "夫霜非冰也，而阴森惨冽之气，一夕流空，则怆然怵栗之情，自感人之志气，欲辨之，亦何难辨之有乎？不可辨者，志也；所可辨者，人也。志，无定者也。志于正者，势溢而志或以淫；志于邪者，力穷而志因以诎。人，有定者也。贤者之志虽已移，而必有所惮不敢为；奸人之志虽未萌，而必有所恃以操其利。故察之于始，桧非有操、懿之心，勿容苛论也。考之于其所行，不难为石敬瑭、刘豫之为者，岂有察之而不易知者乎？",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "其被囚而北也，与何樐、孙傅、司马朴同系，而独不见杀；其羁于女真也，与洪皓、朱弁同留，而不与同拘；其脱身以返也，保有其妻孥，而尽室以安归；则其狎凶狠之骄虏，使帖然听己之徜徉者，可畏也。张浚、赵鼎、李纲、胡寅皆高宗患难之君臣，屡退屡进，而莫能相舍；朝野兵民众望所归，而共倚其成；桧一得志，而屏息窜逐，莫敢与争者，可畏也。岳侯所收群盗，力战中原，将士乐为之死，而削之、斥之、囚之、杀之，曾莫有敢为之鸣控者，可畏也。韩世忠抚数万之众，脱高宗于幽絷，上得君心，下孚群望；而独于桧不能一词相拒，俯首解兵，苟以自全者，可畏也。张俊位望最隆，与桧合谋，夷岳氏之族，思得其兵，而桧转盼相违，夺兵去位，曾不能以夙约责桧，而帖耳伏从，尤可畏也。挟此数可畏之才，欲为则为之，为之甫成而又进为之；力甚鸷，机甚巧，其锐往而无定情也甚狡，其执持扼要而操以必得也甚坚；则不必久怀篡夺之心，乘乎可篡而篡焉，复何所戢而中止乎？",
        "level": 2
    },
    {
        "书名": "宋论",
        "年号名": "高宗",
        "序号": "十四",
        "章节名": "宋论·高宗十四",
        "text": "主和议者，前有汪、黄，后有汤、史，而人敢与争者，有可争之势也。君不固信者，无可信之术也。故旋用旋黜，而终不胜公论之归。桧独尽钳天下之口，尽反数十年之为，狡夷且入其牢笼，六军皆安其解散，爪牙角距，岂一旦之能快搏噬哉？当其时，觌其面目，观其设施，闻其言说，苟有庸心于鉴微知著者，奚问其志哉？即其人而知之有余矣。坚冰者，非霜志也，势也。或驯致之，或不终致之，存乎辨之者尔。弗庸猜防也，弗庸禁制也，尤弗进而问其心也，固已辨矣。胡康侯之为桧欺也，据目前之志，忘驯致之变，宜其惑已。",
        "level": 2
    },
    {
        "书名": "宋论",
        "年号名": "高宗",
        "序号": "十五",
        "章节名": "宋论·高宗十五",
        "text": "以势震人者，其倾必速；震之而不震者，其守必坚。其间必有非望之祸，与之相乘；非望之福，与之相就。非一幸而一不幸也，理之所必有，势之所必致也。楚虔之于乾溪，夫差之于黄池，苻坚之于淝水，完颜之于瓜步，倾之速也，有合符焉。其恃威以震人者均，故其速倾均也。是以羊祜得西陵而固守，高颎闻陈丧而班师，拓跋佛狸临江而不渡，周世宗得淮南而许和。诚知夫极盛于外者，中且枵而难必起，自固其本，而后可徐图于后也。知此，则人震己以不可御之势，而凝立以待其自毙者，固必有道矣。",
        "level": 2
    },
    {
        "书名": "宋论",
        "年号名": "高宗",
        "序号": "十五",
        "章节名": "宋论·高宗十五",
        "text": "德不足以绥，义不足以正，名无可执，衅无可乘，竭己之威力以加于人，是浮动之气也。气者，一浮而无乎不动者也；合数十万人而动其浮气，则一夫蹶起，而九军之情皆荡。况乎不恤其内之已空，而淫于外，授人以余地，使无惮以生其心，有不可坐而待其毙者乎？且其极乎盛以相震者，数十万人也。其士卒，则强与弱之相间也；其将领，则忠与奸之相杂也。拊循不能周，而怨起于内也；迁延以相待，而进无所决也。功成而无所专归，则欲进而情已漫也；奔北而无能尽诘，则虽退而罪可避也。部分进而不相知闻，则无望其相援也。簇进而壅于道路，则名众而实亦寡也。交相倚而恃人，则自固之谋必速也。本以相震，而非以生死相贸，则不受其震而必自沮丧也。如是，则以我孤立之军，敌彼云集之旅，制在我而不在彼，明矣。故谢安谈笑而待捷书，虞允文乍至而决进战，非幸也，实有其可以相御之理也。",
        "level": 2
    },
    {
        "书名": "宋论",
        "年号名": "高宗",
        "序号": "十五",
        "章节名": "宋论·高宗十五",
        "text": "然则晋、郑锐起而向楚虔，当无楚矣；赵鞅蹶兴而薄夫差，当无吴矣。然而不能者，为其所震而不知其不足震也。若夫公子比之入，勾践之兴，慕容垂之叛，完颜雍之篡，岂可几幸其必然哉？而一往之气，不恤其归；必得之情，不防其失；则不可几幸者，固可期也。是故居整以御散，用独以制众，散者必溃，众者必离。处静以待动，奋弱以抗强，动者必折，强者必摧。无他，虚与实之分，祸与福之纽也。君子观于此，而知所以自求，知所以应天下矣。见可忧者非忧也，见可惧者非惧也。所忧者无可忧之形，所惧者无可惧之迹也。姤之危也，始于羸豕；剥之孤也，终以得庐。守其大常，以御其至变，贞胜者，胜之以贞而已。",
        "level": 2
    },
    {
        "书名": "宋论",
        "年号名": "高宗",
        "序号": "十六",
        "章节名": "宋论·高宗十六",
        "text": "荣悴之际，难言之已。贫贱者，悴且益难胜也；崇高者，荣愈不能割也。故代谢之悲，天子与匹夫均，而加甚焉。太宗册立爱子，犹不怿，曰：“人心遽属太子，置我何地？”高宗之于孝宗，未有毛里之恩也。乃年方盛，而且育之宫中；天下粗定，而亟建为冢嗣；精力未衰，而遽授以内禅。迨其退养德寿，岁时欢宴，如周密所记者，和气翔洽，溢于色笑，翛然无累，忘其固有天下之荣，得不谓高人一等乎？",
        "level": 2
    },
    {
        "书名": "宋论",
        "年号名": "高宗",
        "序号": "十六",
        "章节名": "宋论·高宗十六",
        "text": "人之于得失也，甚于生死。一介之士，身首可捐，而不能忘情于百金之产。苟能夷然澹定以处得失，而无悁忮之心，是必其有定力者也。则以起任天下之艰危，眷怀君父之隐痛，复何所顾惜，而不可遂志孤行以立大节？物固莫御也。然而高宗忘父兄之怨，忍宗社之羞，屈膝称臣于骄虏，而无愧怍之色；虐杀功臣，遂其猜妨，而无不忍之心；倚任奸人，尽逐患难之亲臣，而无宽假之度。孱弱以偷一隅之安，幸存以享湖山之乐。惉滞残疆，耻辱不恤，如此其甚者，求一念超出于利害而不可得。繇此言之，恬淡于名利之途者，其未足以与于道，不仅寻丈之间也。",
        "level": 2
    },
    {
        "书名": "宋论",
        "年号名": "高宗",
        "序号": "十六",
        "章节名": "宋论·高宗十六",
        "text": "人之欲有所为者，其志持之已盈，其气张之已甚，操必得之情，则必假乎权势而不能自释。人之欲有所止者，其志甫萌而即自疑，其气方动而遽求静，恒留余地以藏身，则必惜其精力而不能自坚。二者之患，皆本原于居心之量；而或逾其度，或阻其几，不能据中道以自成。要以远于道之所宜而堕其大业，皆志气之一张一弛者为之也。夫苟弛其志气以求安于分量之所可胜，则于立功立名之事，固将视为愿外之图，而不欲与天人争其贞胜。故严光、周党、林逋、魏野之流，使出而任天下之重，非徒其无以济天下也，吾恐其于忠孝之谊，且有所推委而不能自靖者多也。诚一弛而不欲固张，则且重抑其情而祈以自保，末流之弊，将有不可胜言者矣。",
        "level": 2
    },
    {
        "书名": "宋论",
        "年号名": "高宗",
        "序号": "十六",
        "章节名": "宋论·高宗十六",
        "text": "己与物往来之冲，有相为前却之几焉。己进而加乎物，则物且退缩而听其所御；御之者，有得有失，而皆不能不受其御也。己退而忘乎物，则物且环至而反以相临；临己者，有顺有逆，而要不能胜其临也。夫苟不胜其临矣，力不可以相御与？则柔巽卑屈以暂求免于害者，无所复容。力可以相御与？则畏之甚，疑之甚，忍于忮害以希自全。故庄生之沉溺于逍遥也，乃至以天下为羿之彀中，而无一名义之可恃，以逃乎锋镝。不获已而有机可乘，有威可假，则淫刑以逞，如锋芒刺于衾簟，以求一夕之安。惟高宗之如是矣。故于其力不可御者，称臣可也，受册可也，割地可也，输币可也。于其力可御者，可逐则逐之已耳，可杀则杀之已耳。迨及得孝宗而授之，如脱桎梏而游于阆风之圃，不知有天子之尊，不知有宗社之重，不知有辱人贱行之可耻，不知有不共戴天之不可忘。萧然自遂，拊髀雀跃于无何有之乡，以是为愉快而已矣。",
        "level": 2
    },
    {
        "书名": "宋论",
        "年号名": "高宗",
        "序号": "十六",
        "章节名": "宋论·高宗十六",
        "text": "三代以下，人君之能享寿考者，莫高宗若也。其志逸，其气柔，其嗜欲浅，而富贵之戕生者无所耽溺，此抑其恬淡知足之自贻也。然而积渐以糜天下之生气，举皇帝王霸慭留之宇宙而授之异族，自此始矣。故曰：“无欲然后可以语王道。”知其说者，非王道之仅以无欲得也。退而不多取之利欲者，进而必极其道义之力。自非圣人，则乘权处势以免天下于凶危者，尚矣。是岂徒人主为然哉？鸡鸣不起，无所孳孳，进不为舜，退不为跖，行吟坐啸，以求无所染。迨其势之已穷，则将滥入于跖之徒而不自戢，所必然矣。窜李纲，斩陈东，杀岳飞，死李光、赵鼎于瘴乡，其为跖之徒也，奚辞？君子鉴之，尚无以恬然自矜洁己哉！",
        "level": 2
    },
    {
        "书名": "宋论",
        "年号名": "高宗",
        "序号": "十六",
        "章节名": "宋论·高宗十六",
        "text": "《宋论》卷十终",
        "level": 2
    },
    {
        "书名": "宋论",
        "年号名": "孝宗",
        "序号": "一",
        "章节名": "宋论·孝宗一",
        "text": "汉之于匈奴也，高帝围，吕后嫚，掠杀吏民，烽火通于甘泉，文帝顾若忘之，而姑与款之。垂及于景帝，休养数十年，人心固，士马充，武帝承之，乃始举有余之力，拔将于寒微，任其方新之气，以绝幕穷追，而匈奴破败以遁。东晋之势，弱不能支，祖逖死，桓温败，廷议不及中原者数十年。谢安端默凝立，声色不显，密任谢玄练北府之兵，而苻坚百万之师披靡以溃。刘裕承之，俘姚泓，斩慕容超，拓跋、赫连无能与竞。使孝宗而知此，亦何至苻离一败，萎敝而不复振，以迄于宋之亡哉？",
        "level": 2
    },
    {
        "书名": "宋论",
        "年号名": "孝宗",
        "序号": "一",
        "章节名": "宋论·孝宗一",
        "text": "孝宗初立，锐志以图兴复，怨不可旦夕忘，时不可迁延失，诚哉其不容缓已。顾当其时，宋所凭借为折冲者奚恃哉？摧折之余，凋零已尽，唯张德远之孤存耳。孝宗专寄腹心于德远，固舍此而无适与谋也。然而德远之克胜其任，未可轻许矣。其为人也，志大而量不弘，气胜而用不密。量不弘，用不密，则天下交拂其志，而气以盛而易亏。故自秦桧擅权以来，唯盛气以争得失，而不早自图惟：虏盟已败、桧奸已露之余，事权一旦归我，而何以操必胜之术？兵孰老而孰壮？将孰贤而孰奸？刍粮何取而不穷？马仗何从而给用？呼而即应者，何以得吏士之心？合而不乖者，何以成同舟之济？谋之不夙，则临事四顾而彷徨；信之不坚，则付托因人而即授。乃自其一窜再窜、颠倒于奸邪之手，君情不获，群望不归，观望者徙倚而谅其志之难成，媢嫉者侧目而幸其功之不就。当其飘摇远徙，祸切焚身，避影销声，于当世无周爰之咨访；虽曰老臣，而拔起迁谪之中，犹新进也。一旦勃兴，与天子订谋于内，遂欲奋迅以希莫大之功，率一往之情，无可继之略，岂秉麾建旆，大声疾呼，张复仇雠、驱匪类之义声，遂足以抗百战不摧之骄虏哉？一败而终不复兴，固其所必然者也。",
        "level": 2
    },
    {
        "书名": "宋论",
        "年号名": "孝宗",
        "序号": "一",
        "章节名": "宋论·孝宗一",
        "text": "夫孝宗而果为大有为之君，德远而果能立再造之功也，则处此固有道矣。完颜亮南犯而自殪矣，完颜雍新抚其众而不遑远图，未有寻盟索赂之使，渡淮而南。则固可急修内治，择帅简兵，缮备积储，而从容以求必胜之术也。汤思退可逐而未逐；尹穑、王之望可窜而未窜；史浩可戒之以正，而听其浮沉；虞允文、陈康伯可引与同心，而未遑信任；朱元晦、刘共父可使秉国成，而尚淹冗散。如其进贤远奸，成画一之朝章，则国是定，而无伏莽之宵人乘小挫而进其邪说。于是而庙议辑矣，人心翕矣，犹无事遽尔张皇迫于求获也。杨存中、吴璘虽老，犹可就访所托之偏裨；张、韩、刘、岳部曲虽凋，犹可求惯战之材勇。将未得人，草泽不无英尤之士；兵虽已弛，淮、襄、川、陕自多技击之材。罢湖山之游幸，以鼓舞人心；严渔侵之奸欺，以广储刍粟。缮淮、泗、襄、汉之城堡，进可战而退可凭；简西南溪峒之蛮兵，气用新而力用壮。经营密定于深宫，威信无猜于阃外，竭十年生聚教训之劳，收积渐观衅乘时之效。然后绝其信使，责以奔。彼且怀忿而起不戢之兵，我固坚立以待狂兴之踬。如是以图之，燕、云即未可期，而东收汴、洛，西扫秦、川，可八九得矣。此之弗虑，猝起德远于摧抑之余，积不平之志气，视举朝如醉梦，而己独醒；却众议以愤兴，而激其妒忌。孝宗企足而望澄清，德远攘臂而争旦夕。孤遣一军，逍遥而进，横击率然之腰，姑试拼蜂之螫。李显忠万里初归，众无与亲；邵宏渊百战未经，怀私求试；则苻离之溃，虏不蹑迹而相乘，犹其幸也。",
        "level": 2
    },
    {
        "书名": "宋论",
        "年号名": "孝宗",
        "序号": "一",
        "章节名": "宋论·孝宗一",
        "text": "萧思话一溃，而刘宋日削；吴明彻一奔，而陈氏族亡；契丹之送死于女真，女真之舆尸于蒙古，皆是也。宋之不亡，其能几乎？人言和而我言战，义足以相胜，名足以相压。而强敌窥见其无成谋，则气益振；异己者坐待其无成绩，而互相摇；天下亦共望其有成功，而终不可得。史浩曰：“一失之后，恐陛下不得复望中原。”未必非深识之言也。孝宗在位二十七年，德远虽没，未尝不可有嗣以图功者，惜哉其一仆而终不能兴矣。情愈迫者，从事愈舒；志愈专者，咨谋愈广；名愈正者，愈尽其实；断愈坚者，愈周其虑。大有为之君相，务此而已矣。",
        "level": 2
    },
    {
        "书名": "宋论",
        "年号名": "孝宗",
        "序号": "二",
        "章节名": "宋论·孝宗二",
        "text": "孝宗奉养德寿宫，极爱敬之忱，俾高宗安老以终寿考，三代以下，帝王事其亲者之所未有，为人后者为之子，道无以尚矣。夷考嗣立以后，多历年所，大典数行，徒于所生父母未闻有加崇之举。奉大义，尊正统，抑私恩，矫定陶、濮邸之失，其可为后世法乎？",
        "level": 2
    },
    {
        "书名": "宋论",
        "年号名": "孝宗",
        "序号": "二",
        "章节名": "宋论·孝宗二",
        "text": "夫议道以垂大法、正大经者，固未可一概论也。礼曰：“为人后者，为所生父母服期。”统之曰所生父母，则于所后者之族属，虽功缌以降，迄于服绝之远支而皆期也。名之曰父母，则尊之曰皇、曰帝，立庙以间所后者之祖考，固不可也。而竟没其父母之实，夷之所疏远之族人，抑不可也。光武之于南顿，无所加尊，而不失其亲亲之报，情伸而义无不正，奚不可哉？然而礼以义起，而求遂其心之所安，非一概之论可执也。则孝宗于此，未可以英宗之例例之矣。其于秀王称无追崇之典，可无遗憾也。",
        "level": 2
    },
    {
        "书名": "宋论",
        "年号名": "孝宗",
        "序号": "二",
        "章节名": "宋论·孝宗二",
        "text": "王圭之谏英宗曰：“陛下富有四海，传之子孙，谁所贻而忍忘之？”鄙哉！其为小人之言也。仁宗以崇高富贵贻之己，而为父母；濮王无崇高富贵贻之己，而即非父母；然则利之所在，父母归之，而人理绝矣。而孝宗则异是。太祖之得天下虽幸也，而平西蜀，定两粤，下江南，距北狄，偃戈息民，布宽政，兴文治，以垂统于后，固将夷汉、唐而上之。其曰传长君以靖篡夺，法虽未善，而为计亦长。乃德昭不能保其躯命，其子以团练使降为疏属，是宋未亡；而太祖之亡久矣。幽明交恫者于兹六世，为其子孙者，弗能兴起，而聊长其子孙，是亦不容已于仁孝之心也。然则自秀王称以上至于德昭，含不敢言之恤，以徯后之兴者，九原当无异心。高宗嗣子虽夭，徽宗八子虽绝，而自真宗以下，族属不乏贤者。乃创义以兴复之，而归神器于德昭之裔。是高宗者，非徒允为孝宗之父，实为太祖之云孙者也。秀王悦服，而愿以子孙为其子孙，情之至，即理之公矣。孝宗一尽其忱，以致孝于高宗，即以追孝于太祖，则无所推崇于秀王也，庸何伤？",
        "level": 2
    },
    {
        "书名": "宋论",
        "年号名": "孝宗",
        "序号": "二",
        "章节名": "宋论·孝宗二",
        "text": "知此者，然后可以通天下之变，斟酌典礼而无所遗憾于人心。不然，执一概之说，坚持一理以与天下争，则有隙以授邪说之歧，而为所屈服。故张璁、桂萼相反相激而极乎泛滥。故曰“唯忠信可以行礼”。谓尽己以精义，循物而无违其分也。研诸虑，悦诸心，准诸道，称诸时，化而裁之存乎变；而及其得也，终合于古人之尺度，而无铢絫之差。夫古人之尺度，固非执一概之说所可取合也，久矣。",
        "level": 2
    },
    {
        "书名": "宋论",
        "年号名": "孝宗",
        "序号": "二",
        "章节名": "宋论·孝宗二",
        "text": "今且有说于此：藩王之子，入为天子之嗣，迨及践阼，王犹未薨，若仅高官大爵，称为伯叔，则天子之制臣诸父，将使三朝拜表，北面称臣，如咸丘蒙之说，而岂人子之所忍为乎？故执一概之说，未有不穷者也。诚使有此，而当国大臣，早为之虑，所不容事至周章而群起以争得失矣。则唯有一道焉，可以少安，而讲之不容不豫也。以先皇之遗诏，册王之次子嗣爵，以守侯度，而迎王入养于宫中，谢老安居，无所与闻，以终其寿考，其薨也，葬以王，祭以天子，天子废绝期之制，而行期服于宫中，以是为恩义两全之大略，变而能通，心得而道可无违，其庶几乎！虽然，准诸大义，顺乎人子之心，犹未可以此为不易之经也。自非若孝宗之上缵太祖者，有父在，固不当贪大宝而出继天子也。",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "人才之摧抑已极，则天下无才；流及于百年之余，非逢变革，未有能兴者也。故邪臣之恶，莫大于设刑网以摧士气，国乃渐积以亡。迨其后，摧折者之骨已朽矣，毛击钳网之风亦渐不行矣，后起者出而任当世之事，宜可尽出其才，建扶危定倾之休烈；而熏灼之气挫其初志，逼侧之形囿其见闻，则志淫者情为之靡，而怀贞者德亦已孤。情靡者相沿而滥，德孤者别立一不可辱之崖宇，退处以保其贞；于是而先正光昭俊伟之遗风，终不可复。如是者，其弊有三，要以无裨于国者均也。",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "其下，目之所睹，耳之所闻，皆见夫世之不可抗志以相撄也，而求一深渊之区宇，以利其游泳。正与邪迭相往复，无定势矣。而正胜邪，小人之蒙谴也浅；邪胜正，君子之受祸也深。则趋彼避此，以徼所行之利，虽有才可试，亦乐用之于诡随，而奚有于国事之平陂？",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "其次，其志亦怀贞而不欲托足于邪途矣。以为士自有安身利用之术，进不贻君子之讥，退不逢小人之怒，可以处闲散，可以试州郡，可以履台端，可以位宰执。不导淫以蛊上，不生事以疲民，不排击以害忠良，不气矜以激水火。无必进之情，而进之也不辞；无必退之心，而退之也不吝。故当世习与相安，而获吉人之誉。如是，则才有所不尽效，而抑不求助于才以自辅。其究也，浸染以成风尚而不可问矣，始以容容，终以靡靡矣。",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "又其上，则固允矣为秉正之君子矣。观其所志与其所为，天下之所想望，后世之所推崇，伊、傅之德业，舍此而不能与焉。故一时有志之士，乐就之以立风轨。然而终不能者，则惟德之孤也。天下无能与其德者，而德孤矣；视天下无能与其德者，因举天下置之德外，而德愈孤矣。其好善也笃，而立善之涂已隘；其恶恶也严，而摘恶于隐已苛。以义正名，名正而忘求其实；以言卫道，言长而益启其争。以视先正含弘广大之道，默以持之如渊涵，慎以断之如岳立，操扶阳抑阴之权，密用而奸邪自敛；受智名勇功之集，挹取而左右皆宜；其意似不欲然也，而考其所成，则固不能然也。欲托以伊、周耆定之元功而未逮，即以洁韩琦、李沆定国是、济危疑之大猷，而亦有所未遑及此者。使当休明之世，无奸邪之余威以激其坚忍，无诡随之积习以触其恶怒，无异端之竞起以劳其琐辩，无庸懦之波流以待其气矜，则道以相挟而盛，业以相赞而成，其所就者岂但此哉？故摧抑人才者，虽不受其摧抑，而终为摧抑，害乃弥亘百年而不息。故曰邪臣之恶，莫有大于此者也。",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "宋自王安石倡舜殛四凶之说以动神宗。及执大政，广设祠禄，用排异己，其党因之搏击无已。迄于蔡京秉国，勒石题名，锢及子孙，而天下之士，有可用者，无不入于罪罟。延及靖康，女真长驱以入，二帝就俘，呼号出郭。而宋齐愈、洪刍之流，非无才慧，亦有时名，或谈笑而书逆臣之名，或挟虏以乱宫嫔之列。于是时也，虽有愤耻自强之主，亦无如此痿痹不仁者之充塞何矣！高宗越在江表，士气未复，秦桧复起而重摧之，赵、张、胡、李几不保其死，群情震慑，靡所适从，奸慝相沿，取天下之士气抑之割之者且将百年矣。士生而闻其声，长而见其形，泛泛者如彼以相摇荡也，岌岌者如此以相惊叹也，则求其扩心振气以夐出而规天下于方寸，庸讵能乎？",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "故孝宗立，奋志有为，而四顾以求人，远邪佞，隆恩礼，慎选而笃信之，乃其所得者，大概可睹矣。陈康伯、叶颙、陈俊卿、虞允文，皆不可谓非一时之选也。内不失身，上不误国，兴可兴之利而民亦不伤，辨可辨之奸而主亦不惑。会君之不迷，幸敌之不竞，而国以小康。至若周必大、王十朋、范成大、杨万里之流，亦铮铮表见，则抑文雅雍容，足以缘饰治平而止。洁之往代，其于王茂弘、谢安石、李长源、陆敬舆匡济之弘才，固莫窥其津涘。即以视郗鉴之方严，谢弘微之雅量，崔佑甫之清执，杜黄裳之通识，亦未可与相项背也。下此，则叶适、辛弃疾之以才自命，有虚愿而无定情，愈不足言矣。",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "推而上之，朱元晦、张敬夫、刘共父三君子者，岂非旷代不易见之大贤哉？乃惩奸邪之已淫，故崖宇必崇，而器使之途或隘；鉴风波之无定，故洁身念切，而任重之志不坚。正报仇复宇之名，持固本自强之道，亦规恢之所及，而言论之徒长，其洗心藏密之神武，若有不敢轻试者焉。呜呼！能不为乱世所荧，而独立不闷；然且终为乱世之余风所窘，而体道未弘。德之孤，宋之积渐以乱德者孤之也。不得不孤，而终不能不自孤其德，则天下更奚望焉？即使孝宗三熏三沐，进三君子于百僚之上，亦不敢必其定命之谟，廓清九有也。藉其摧抑之不深也，则岂但三君子之足任大猷哉？凡当日之能奉身事主而寡过者，皆已豫求尊俎折冲之大用，以蕲免斯民于左衽。惟染以熏心之厉，因其愒玩之谋，日削月衰，坐待万古之中原沦于异族。追厥祸本，王安石妒才自用之恶，均于率兽食人；非但变法乱纪，虐当世之生民已也。",
        "level": 2
    },
    {
        "书名": "宋论",
        "年号名": "孝宗",
        "序号": "三",
        "章节名": "宋论·孝宗三",
        "text": "《诗》曰：“周王寿考，遐不作人。”如鸢之戾于天也，鱼之跃于渊也，各自得也。寿考作人，延及遐远。故周之衰也，鲁、卫多君子之器，齐有天下之才，乃以维中夏，攘四夷，延文、武之泽于不坠。世胄之子，不染患失之风；崛起之英，不抱孤危之恤。沉潜而能刚克，不荏苒以忘忧；强毅而能弘通，不孤清以违众。言可昌，而不表暴于外以浅其藏；节可亢，而不过于绝物以废其用，后世可无传书，天地且从其志气。作人者之用大矣！不知出此，而持申、商之法，以解散天下之心而挫其气。嚣然曰“天下无才也”，然后天下果不能有才也。斯可为痛哭者也！",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "乾道元年，和议再成，宋与女真无兵革之争者四十年。论者谓二主皆以仁恕宅心，而天下咸被其泽。呜呼！此偷安之士，难与虑始之民，乐怀利以罢三军，而不恤无穷之祸。流俗之言一倡，而天下交和，夫孰能听之哉？宋之决于和，非孝宗之心也。孝宗嗣立以来，宴寝不忘者兴复之举，岂忍以割地终之。完颜雍雄心虽戢，然抑岂有厌足之欲，顾江左而不垂涎者。故和者皆其所不得已，而姑以息民为名。贸贸者从而信之，交起而誉之，不亦愚乎？宋与女真，相枕而亡，其几兆于此矣。",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "宋自秦桧持权，摧折忠勇，其仅免于死亡者，循墙而走，不敢有所激扬，以徯国家他日干城之用。诸帅老死，而充将领者，皆循文法、避指摘之庸材。其士卒，则甲断矛挠，逍遥坐食，抱子以嬉，视荷戈守垒之劳，如汤火之不可赴。其士大夫，则口虽竞而心疲，心虽愤而气苶；不肖者耽一日之娱嬉，贤者惜生平之进止；苟求无过，即自矜君子之徒，谈及封疆，且视为前生之梦。如是，则孝宗虽踸踔以兴，疾呼心亟，固无如此充耳无闻者何也！故苻离小衄，本无大损于国威，而生事劳民之怨谤已喧嚣而起。及其稍正敌礼，略减岁币，下即以此献谀，上亦不容不以自安；无可奈何，而委之于命，而一仆不能再起，奄奄衰息，无复生人之气矣。",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "女真之初起也，以海上之孤军，跳梁而不可御，骎骎而有中夏者，恃其力之强也。以力立国者，兴衰视乎其力。至完颜亮之时，枭雄之将，敢死之兵，或老或死，而存者仅矣。逆亮又以猜忌之威，虔刘其部曲，牵率以南犯者，皆疲弱离心之下驷也。故采石问渡，虞允文以不教之兵折之而有余。完颜雍虽为众所推，实篡弑也。乘机委顺，徇众志以藏身，而幸保其富贵；夫岂能秉钺一麾，操生死以制人，使冒白刃以驰荡乎天下者？众胥曰：逆亮之毒我，而藉尔以图安也。雍亦曰：吾亦惩亮之佳兵而安尔也。遑问江左乎？且以海滨穴处之众，浮寄于中华，衣锦含甘，笙歌燕婉，荡其犊雏之心。雍方四顾彷徨，无可托以骋雄心而窥江海。则延首以待王之望之来，与宋共谋姑息，无可奈何之情，犹之宋也。讲敌国之礼，得四州之地，为幸多矣，而抑又何求！",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "是则宋之为宋，一女真也；女真之为女真，一宋也。相效以趋于销铄，何贤乎？而岂果有不忍斯民之情，使脱干戈以安衽席乎？君为之名曰：“吾以息民也。”下之贡谀者佥曰：“息民者，大君之仁也。”贸贸之民，偷旦夕之安，争效其顺曰：“吾君与当国者之能息我也。”汝欲息，而有不汝息者旁起而窥之。一息之余，波流日靡，大不可息之祸，亘百余年而不息，自其所必致者，奚待祸之已烈而始知哉？乃害已烈，而论者犹不知其兆先于此矣，则甚矣古今之积惑，不可瘳也。故曰：“天下虽安，忘战必危。”安而忘战，其危可必；况在危而以忘战为安乎？",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "女真则去其故穴，尽部落以栖苴于客土，耽卤获之乐，解骄悍之气，据广斥之中原，无江、淮之米粟，其危也如彼。宋则冀、代之士马不存，河山之险阻已失，抚文弱之江东，居海陬之绝地，其危也又如此。危之不惩，亡将何恃？系之苞桑，犹恐不固，而系之春华浮艳之卉草，奚待有识而后为之寒心邪？以既衰之女真，而宋且无如之何，则强于女真者，愈可知矣。以积弱之宋，而女真无如之何，则苟非女真，固将能如之何也。女真一倾，而宋随以溃，奇渥温氏谈笑而睥睨之，俟其羽翮之成而已。羽翮成而复能以旦夕延哉？",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "使宋能深入以伐女真，则威伸于北方，而踵起者亦有惧心。宋不能大逞志于女真，而女真之兵不解，则女真日习于战，而不自弛其备。即使女真能窥宋而犯江、淮，宋亦知警而谋自壮之略，尚不至蒙古之师一临，而疾入于海以亡。故兀术之南侵亟，而岳、韩、刘、吴之军日增其壮。迫之者，激之成也。拓跋氏通好于齐、梁，宴坐洛阳，缘饰文雅，而六镇寇起，元氏之族以赤。骄之者，陷之溺也。乍然一息，而国既危，民且终不保其生。此有通识者之洞观，非流俗之所得与知也。",
        "level": 2
    },
    {
        "书名": "宋论",
        "年号名": "孝宗",
        "序号": "四",
        "章节名": "宋论·孝宗四",
        "text": "《宋论》卷十一终",
        "level": 2
    },
    {
        "书名": "宋论",
        "年号名": "光宗",
        "序号": "一",
        "章节名": "宋论·光宗一",
        "text": "孝宗急传位于其子，何为者也？春秋方盛，国步未康，廷无心膂之臣，子有愚蒙之质，而遽以天下委之，诚不知其何为者也。以谓高宗崩，哀慕切，欲执三年之丧，谢绝庶政，日奉几筵，曾是以为孝，非其饰辞，则愚甚矣。古之宅忧于谅阴者，总百官以听冢宰，六官之常职无与闻耳。至于宗社安危，生民生死，大臣进退之大政，则天子固居大位，操大权，而不敢以先君之付畀委之人，而孤致其哭踊。且所听之宰，抑必绰有余裕于负荷之亲臣。夫岂不欲专致其哀哉？尽道以尽孝，初不相为妨也。况乎高宗之恩，均于生我者，唯其以天下授己也。则所以慰高宗于冥漠者，亦唯以社稷有主，为精爽之所凭依。则孝宗之视天下也，如视高宗，亦殚心竭力以奠安天下，而以报高宗者至矣。若夫几筵之侍，必躬必亲，则但不息心以燕处，不分志于声色，罢昏祭之吉礼，停庆赏之覃恩，正自有余日余力以伸馈奠。奚必塞耳闭目，一不与物相接，而后可终丧纪哉？故以为哀之至而不能复居天位者，吾未之能信也。",
        "level": 2
    },
    {
        "书名": "宋论",
        "年号名": "光宗",
        "序号": "一",
        "章节名": "宋论·光宗一",
        "text": "夫身未耄倦，而遽传位于子，以自处于一人之上，于古未之前闻，始之者赵主父，继之拓跋弘而已矣。斯皆蔑礼败度，以亵大位者也。若高宗之内禅也，则又有说：己未有嗣，而孝宗以久废之宗支，七世之疏属，拔之于幼冲，膺元良之休命。高宗年垂六十，内禅时五十有七。为三代以后人君之所希有，国无可顾命之宗臣，一旦危病至而奸邪乘之，不容不早防其变。且于时女真寒盟，兵争复起，衰年益馁，抑无以支不固之封疆。知孝宗之可与有为也，用其方新之气，以振久弛之人情，则及身之存，授以神器，亦道之权而不失其中也。自非然者，天子者既至尊而无尚矣，积累而上之，又有人焉，以俯而相临；则天位不尊，而事权相错，持两端者得起而售其奸矣。亦唯孝宗之犹堪负荷也，故高宗得优游于琴书花鸟之侧，而国事一无所问。则两宫之欢，无有从中间之。非此，而理乱安危不能尽释诸怀抱，小有箴砭，遂授宵人以离间之隙。基累者必倾，栋隆者且挠，大耋之嗟，焚如之咎，必不能保其终矣。又况光宗者，愚顽之声音笑貌，千载而下，犹可想见其情形，抑非有杨广之奸，可矫饰以欺其君父，则其不可以高宗之付己者付光宗，灼然易见。而何造次之顷，遽委神器于浮沉邪？",
        "level": 2
    },
    {
        "书名": "宋论",
        "年号名": "光宗",
        "序号": "一",
        "章节名": "宋论·光宗一",
        "text": "与子之法，定于适长，诚大常之经矣。然而汉武舍燕王旦而立昭帝，光武舍东海王强而立明帝，卒以允臧。则变而能通，未为失也。晋武帝拒卫瓘之谏以立惠帝，贾氏之恶以宣；唐太宗徇长孙之请以立高宗，武氏之祸以烈。则守而不变，未为得也。夫光宗之视晋惠，差辨菽麦耳，其于唐高，犹在层累之下也。孝宗即守成宪，而不以意废置乎？则辅以正人，导以正学，惩其宵小，饬其宫闱，迨及弥留之际，简德望之大臣，受顾命而总百揆；即有雷允恭、任守忠之内蛊，无难施窜殛之刑；光宗虽暗，亦何至灭绝天彝，贻宗社以阽危之势哉？教之无方也，辅之无人也，俟之不待其时也，昏懦之习不察也，悍妻之煽无闻也。俄而使参国政矣，俄而使即大位矣。己已处于贵而无位、高而无民之地，乃恶李氏而有废之之语，嚅嗫于间宫，以激其悖逆，岂非教不肖者以冥行乎？菀结而不永其天年，亦自贻之矣。",
        "level": 2
    },
    {
        "书名": "宋论",
        "年号名": "光宗",
        "序号": "一",
        "章节名": "宋论·光宗一",
        "text": "高宗经营密勿者数十年，裁之以道，审之以宜，举以授之于己；己乃无所图维，急遽以授不肖之子，而坐视其败；孝宗之于孝也，抑末矣。汶汶无择，与其在位之用人行政，殊不相肖。繇今思之，诚不测其何心？意者嗣位之初，锐意有为，而功堕不就，故不欲居此位也已久；特以高宗在，而不容释，甫在苫次，迫欲脱屣，愤耻之余，激为鲁莽。诚然，则亦悁悁悻悻，非君子之度矣。在位二十七年，民心未失，国是未乱，自可保遗绪以俟后人之兴。功不自我成，而能得守所付畀者，即其功也。亦何用此卞躁为也！",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "朱子知潭州，请行经界法，有诏从之。其为法也，均平详审，宜可以行之天下而皆准，而卒不能行。至贾似道乃窃其说以病民，宋繇是亡，而法终沮废。然则言之善者，非行之善，固如斯乎！盖尝探其原而论之，天下之理，思而可得也；思而不得，学焉而愈可得也。而有非思与学之所能得者，则治地之政是已。",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "今试取一法而思之，无形而可使有形，无迹而可使有迹，张之使大，研之使密，委曲经营，即若有可绘可刊之图，了然于心目，如是者自信以为至矣。乃更端思之，又有一成型者，亦未尝不至也。则执其一以概见于施行，其不尽然者必多；而执其信诸心者坚，人固弗能辨也。故思者，利与害之交集也，故曰“殆”也。无已，其学乎！所学者，古之人屡言之矣。古人之所言者，亦既有行之者矣。然而言者非行也。古人之行，非我之行也；我之行，非天下之所行也。五味无定适，五色无定文，五音无定和。律吕在，而师旷之调，师延之靡也。规矩在，而公输之巧，拙工之挠也。古之人教我以极深研几之学，而我浅尝而躁用之，举天下万民之情，皆以名相笼而驱入其中，故曰“罔”也。",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "所以然者，何也？天下之思而可得、学而可知者，理也；思而不能得、学而不能知者，物也。今夫名利则有涯矣，数则有量矣。乃若其实，则皆有类焉，类之中又有类焉，博而极之，尽巧历之终身而不能悉举。大木之叶，其数亿万，求一相肖而无毫发之差者无有也，而名恶足以限之？必有变焉，变之余又有变焉，流而览之，一日夜之间，而不如其故。晴雨之候，二端而止，拟一必然而无意外之差者无有也，而数恶足以期之？夫物则各有情矣。情者，实也。故曰：“先王以人情为田。”人情者，非一人之思所能皆虑，非古人之可刻画今人而使不出于其域者也。乃极其所思，守其所学，以为天下之不越乎此，求其推行而准焉，不亦难乎！",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "今夫经界，何为者邪？以为清口分之相侵越者乎？则民自有其经界矣，而奚待于上？先世之所遗，乡邻之所识，方耕而各有其埒，方获而各计其获，岁岁相承，而恶乎乱？若其积渐匿侵，自不能理，乡邻不能诘；则以南北殊方、乍来相莅之文吏，唯辞是听，睹此山川相缪之广甸，亦恶能以一日之聪明，折群疑于不言之块土乎？徒益其争，而狱讼日繁，智者不为也。",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "以为辨赋役之相诡射者乎？诡射者，人也，非地也。民即甚奸，不能没其地而使之无形。而地之有等，等之以三，等之以九，亦至粗之率耳。实则十百其等而不可殚。今且画地以责赋，豪民自可诡于界之有经，而图其逸；贫民乃以困于所经之界，而莫避其劳。如之何执一推排之法而可使均邪？故均者，有不均也。以不均均，而民更无所诉矣。",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "以为自此而可限民之田，使豪强之无兼并乎？此尤割肥人之肉置瘠人之身，瘠者不能受之以肥，而肥者毙矣。兼并者，非豪民之能钳束贫民而强夺之也。赋重而无等，役烦而无艺，有司之威，不可向迩，吏胥之奸，不可致诘。于是均一赋也，豪民输之而轻，弱民输之而重；均一役也，豪民应之而易，弱民应之而难。于是豪民无所畏于多有田，而利有余；弱民苦于仅有之田，而害不能去。有司之鞭笞，吏胥之挫辱，迫于焚溺，自乐输其田于豪民，而若代为之受病；虽有经界，不能域之也。夫岂必堙其沟洫，夷其隧埒，而后畸有所归哉？诚使减赋而轻之，节役而逸之，禁长吏之淫刑，惩猾胥里蠹之恫喝，则贫富代谢之不常，而无苦于有田之民。则兼并者无可乘以恣其无厌之欲，人可有田，而田自均矣。若其不然，恃一旦之峻法，夺彼与此而不恤其安，疲懦之民，且匿走空山而不愿受。无已，则假立疆畛，而兼并者自若，徒资姗笑而已。若夫后世为经界之说者，则以搜剔民之隐田而尽赋之，于是逐亩推求，而无尺寸之土不隶于县官。呜呼！是岂仁人君子所忍言乎？",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "三代之制，有田有莱，莱者非果莱也。有一易，有再易，易者非果易也。留其有余以劝勤者，使竭力以耕，尽地利而无忧赋税耳。今彼此相推，而情形尽见，块泥珠粟，无能脱也，夫是之谓箕敛也，奚辞哉？夫田为奸隐不入赋额者，诚有之矣。婢妾臼灶之奸，不足为富人病也，况仁君之抚四海者乎？抑有地本硗确，而勤民以有余之力，强加水耕火耨之功，幸岁之穰而薄收者；亦有溪江洲渚，乍涌为邱，危岸穹崖，将倾未圮，目前之鳞次相仍，他日之沉坍不保者；亦有昔属一家，今分异主，割留横亘于山隈水曲而不可分疆场者；若此之类，难以更仆而数。必欲执一画定之沟封，使一步之土必有所归，以悉索而征及毫末，李悝之尽地力，用此术也。为君子儒，以仁义赞人君之德政，其忍之乎？是则经界之弊，必流为贾似道之殃民。仁邪？暴邪？问之天下，问之万世，必有审此者矣。",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "夫原本《周官》，因仍《孟子》，不可谓非学也。规画形势，备尽委曲，不可谓未思也。乃抑思商、周之天下，其于今者何如哉？侯国之境土，提封止于万井；王畿之乡遂，采邑分授公卿。长民之吏，自酂鄙之师至于乡大夫，皆百里以内耳目相习土著之士。为利为病，周知无余，因仍故址，小有补葺而已定。今则四海一王，九州殊壤，穷山纾曲，广野浩漫。天子无巡省之行，司农总无涯之计，郡邑之长，迁徙无恒。乃欲悬一式以驱民必从，贤智者力必不任，昏暴者幸以图成。在天，则南北寒燠之异候；在地，则肥瘠高下之异质；在百谷，则疏数稚壮之异种；在疆界，则陂陀欹整之异形；在人民，则强弱勤惰之异质；在民情，则愿朴诡谲之异情。此之所谓利者，于彼为病；此之所欲革者，彼之所因。固有见为甚利，而民视之如荼棘；见为甚害，而民安之如衽席。学不可知也，思不可得也。言之娓娓，行之汲汲，执之愈坚，所伤愈大。以是为仁，其蔽也愚，而害且无穷，久矣！",
        "level": 2
    },
    {
        "书名": "宋论",
        "年号名": "光宗",
        "序号": "二",
        "章节名": "宋论·光宗二",
        "text": "故善治地者，因其地而治之。一乡之善政，不可以行之一邑；一邑之善政，不可以行之一州；一州之善政，不可以行之四海。约略其凡，无所大损于民，而天下固已大均矣。均之者，非齐之也。设政以驱之齐，民固不齐矣。则必刑以继之，而后可齐也。政有成型，而刑必滥，申、商之所以为天下贼，唯此而已矣。若夫匹夫以锱铢之利，设诈以逃唯正之供，则唯王者必世后仁之余，自输忱以献，岂元后父母所宜与争论也哉？以君子竞小人之智，以王章察聚敛之谋，以鸡鸣梦觉所虚揣之情形，以闭户读书所乍窥之经史，束四海兆民而入于图缋之中。言之诚是也，行则非所敢也。虽然，亡虑也。言此者，未有能行之者也。",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "君拒谏以宣欲，臣嫉贤而献谀，其于正谏之士，名之曰“沽名”。夫亦念名之所自生乎？名者，义之所显也，天下后世公是公非之衡也。有名可沽，则名在谏者矣。自处于不可名之慝，而以名授谏者，使可沽焉，其为无道之尤也，奚辞？故沽名者，使人君知有名而不可干者也。君非无名，而沽者无可沽矣。",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "虽然，人臣以此事君，而国又奚赖哉？君有巨慝，大臣任之；大臣不能言，而后谏臣任之；谏臣不能言，而后群工下至士民，皆可奋起而言之。若夫群然竞起，合大小臣民言之恐后，则首其议者，盖亦诚出于不容已。而相踵相附，未问从违，喧争不已，则其间以沽名故喋喋相仍者，十有八九矣。于是而激庸主奸臣以不相下，言者且竞以削斥为荣，空国以去，置宗社于奸邪之掌，徒自奖曰：吾忠而获罪之正人也。则沽名之咎又奚逭邪？且夫君之过，不至于戕天彝，绝人望，犹可浣濯于他日，则相激不下，失犹小也。若夫天伦之叙，人禽之界，存于一线，一陷于恶，而终无可逸；是岂可雷同相竞，使处于无可解免之地者哉？",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "子之事其亲也，仁之发也，即义之恒也。然岂以为义在当孝而始孝乎？其不孝者，固非谓宜于不孝而孝非义也。故称说孝道于孝子之前者，皆无当于孝子之心；称说孝道于不孝之前者，亦无能动不孝之心。无他，可言者，义之当然，而恻怛内动，缊不解之忱，固非言之所能及。其或利欲荧之，妇人宵小间之，夺其心以背其初志，皆藏于隐微，非可以言言者也。故舜之孝也至矣，蔑以尚矣。而其以人伦授契教民者，曰“敬敷五教，在宽”。上不可以法绳其下，优而游之，乘罅而导之，去其荧之间之者，以使自显其初心。则知悔者，若吾训以渐启仁爱之天怀；怙恶者，抑不相激以成人伦之大变。宽之用，大矣哉！而能以此导人主以全恩，李长源而外，难其人矣。长源始用之肃宗，继用之德宗，皆以父处子者也。涕泗长言，密移其情于坐论而不泄，独任其调停之责，而不待助于群言。其转移人主之积怨，犹掇轻羽也。乃至于肃宗事父之逆，独结舌而不言，夫岂忘其为巨慝而吝于规正哉？力不与张良娣、李辅国争，则言且不听，而激成乎不测之衅；则弗如姑与含容，犹使不孝者有所惜，而消不轨之心。长源之志苦矣，而唐亦苟安矣。",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "呜呼！人君之忍绝其心，公为不孝以对天下而无怍者，唯光宗独耳。岂光宗者，旷古弥今、人貌禽心之无偶者乎？于是而留正之咎，不能逃矣。叩阍牵衣，百僚庶士之喧争，无与弭之，而委大臣之责以倒授之。乃使宁宗之立不正，韩侂胄之奸得逞，毒流士类，祸贻边疆，其害岂浅鲜哉？盖哄然群起而争者，皆有名心，非能以推己之孝成尽己之忠者也。正之所自处者，谏不从则去而已。去者，名之所归也。君益彰其不孝之名，而己得洁身之名以去。天理民彝，争存亡于一间，而心膂大臣，忍以覆载不容之名归之君父乎？若以去言，则光宗之不足相与为荃宰，灼然易见者也。知不可相，而不去之于早；其去也，又且行且止，反复于郊关，以摇众志；举动之轻，适足资奸邪之笑，久矣。",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "夫光宗之恶，非若刘劭之凶威不可向迩者也，悍妇宵人，噂沓而成否塞。正为大臣，上被孝宗之知遇，内有两宫太后之倚任，诚能忘生死以卫社稷，而救人伦之绝，夫不有雷允恭、任守忠之家法乎？杨舜卿、陈源抑非有李辅国、鱼朝恩拥兵怙党之威，得两宫片纸，窜逐在须臾之间尔。而正不能。如其不能，则留身密语，涕泣以道之，从容以引之，讳其大恶于外，而俾有可自新之路，李氏虽悍，而光宗易位，不能从中以起，则固未尝不可衔勒使驯者。而正又不能。如其不能，则姑已。唐肃之逆，猜嫌之甚，南内一迁，几有主父之危，而朝廷不为惊扰，国方乱而不害其固存。当是时也，强敌无压境之危，宗室无窥觎之衅，大臣无逼篡之谋，草泽无弄兵之变，静正之朝野，自可蒙安于无事。正乃无故周章，舍大臣之职，分其责于百僚，招引新进喜言之士，下逮太学高谈之子，一鸣百和，呼天吁地，以与昏主妒后争口舌之短长。不胜，则相率而奔，如烈火之焚身，须臾不缓，此何为者哉？昏悖之主固将曰：“吾不孝之名，大臣已加我矣，群臣已加我矣，海内士民莫不加我矣，无可谢于后世矣！即以身试危机，就两宫而见幽废，人且曰非吾之能事吾亲也；举国之人，以大义束我，而使修寝门之节、倚庐之文也。恶不可浣，而恶用浣为？彼分崩而去者，自少味而反，奚所恤而不任吾之高卧哉？”于斯时也，张皇失据者，若有大祸之在旦夕，而不知其固无妨也。疑愈深，人心愈震，而后易位之策突起，以诧再造之功。揆其所繇，非正使然而孰使然乎？",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "人而与人争名，名得而实已亏矣；大臣而与君争名，名在己而害在国矣。况君子而与至不肖之人争名，争其所不待争，而徒启其争，为愈陋乎？一谏一去，又恶足以增益留正君子之名哉？故以正为宗社计，非也；宗社尚未有危，危之者，正之倡众以去国也。以正为大伦计，尤非也；光宗之不孝，光宗自致之，正莫能救之，宁宗之不孝，背父以立，则正实使之然也。且使盈廷呼号奔散之后，光宗惧而就苫次以执丧，其于不孝之名，十不能减其一二，不孝之实，百不能救其毫末。正乃引以自居曰：“此吾帅众以争之力也。”则谓之曰“沽名”，亦非求全之毁矣。",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "奚以知大臣之能尽其道哉？不倚谏臣以兴雷同之议，则体国之诚至矣。奚以知谏臣之能尽其职哉？不引群臣士庶以兴沸腾之口，则直道之行伸矣。若留正诸人者，任气以趋名，气盈而易竭；有权而不执，有几而不审；进退无恒，而召物之轻；生死累怀，而不任其害。宜乎其为庸主、悍后、阉人所目笑，而不恤其去留者也。",
        "level": 2
    },
    {
        "书名": "宋论",
        "年号名": "光宗",
        "序号": "三",
        "章节名": "宋论·光宗三",
        "text": "《宋论》卷十二终",
        "level": 2
    },
    {
        "书名": "宋论",
        "年号名": "宁宗",
        "序号": "一",
        "章节名": "宋论·宁宗一",
        "text": "赵忠定不行定策之赏，致韩侂胄、赵彦逾之怨，窜死湖、湘，国乃危乱。或谓金日不受拥立之封，丙吉不言护养之劳，此君子之高致，不宜以望小人，薄酬以厌二竖之欲，国庶以靖。呜呼！是岂足以知忠定之心哉？忠定之言曰：“身为贵戚之卿，侂胄为椒房之戚，宣劳于国，不宜膺赏。”此其可以言言者也。乃若中心内蕴，有必不可以策功赏者，则不可以言言者也。",
        "level": 2
    },
    {
        "书名": "宋论",
        "年号名": "宁宗",
        "序号": "一",
        "章节名": "宋论·宁宗一",
        "text": "光宗虽云内禅，其实废也。宁宗背其生父，正其不孝之罪；而急夺其位，且以扶立者为有大勋劳而报之，天理民彝，其尚有毫发之存焉者乎？宁宗以是感侂胄而重任之，加以不赀之荣宠。人知光宗之不孝，而不知宁宗之不孝，尤倍于光宗。忠定其忍以此自待，忍以此待其君乎？宁宗之立，忠定处于不得已之势，无可曲全，而行非常之事。揆其所自，非事势之必然，留正为之耳。于斯时也，廷臣空国而逃，太学卷堂而噪，都人失志而惊。乃亦何尝至此哉？光宗绝父子之恩，诚不足以为人君，而以视唐玄武之戈，南宫之锢，犹为末减。以害言之，唐且无宗社之忧，而况于宋。方其时，外戚无吕、武之谋，支庶无七国、八王之衅；李氏虽逆，而无外援；杨舜卿、陈源虽奸，而无兵柄。徒以举国张皇，遂若有不能终日之势，迫忠定以计出于此，而忠定之心滋戚矣。",
        "level": 2
    },
    {
        "书名": "宋论",
        "年号名": "宁宗",
        "序号": "一",
        "章节名": "宋论·宁宗一",
        "text": "所冀者，宁宗而有人之心邪？婉顺以事父母，而消其嫌隙；抱愧以临臣民，而勤于补过；涂饰以盖君父之愆，隆恩以报孝宗之德。则宁宗可无疚于天人，忠定亦自安其夙夜。此之不务，施施然佩扳己者以为德，奖废父者以为功，若夺拱璧于盗贼之手，而勒其勋劳于旗常以告天下。则忠定之生，不如其窜死，宋室之安，不如其濒危矣。何也？无君有君，而父子之伦必不可灭也。桀无道而汤代以兴，犹曰惭德。父为桀，子为汤，为之臣者，居割正之功以徼荣利，是可无惭，则其违禽兽奚远哉！褚渊、沈约之所不敢为，而为君子者忍之邪？夫忠定不欲以禽兽自处，不敢以禽兽处君，且不忍以禽兽处同事之劳人，厚之至也。顾不能以此言告人者，一出诸口，而宁宗即无以自容也。故曰心滋戚矣。",
        "level": 2
    },
    {
        "书名": "宋论",
        "年号名": "宁宗",
        "序号": "一",
        "章节名": "宋论·宁宗一",
        "text": "然则忠定之为相者，何也？曰：相非赏功之官也。忠定既决策造非常之举，扶危救弊，唯其任而不可辞也。光宗无释位之心，李后有骄横之力，嗣主童昏，奸回充塞，弗获已而引大任于躬，生死之不谋而又何多让焉！舍忠定而他求，为耆旧者则留正尔。时艰则逃之江上，事定则复立廷端，其不足以规正宫闱、詟服群小也，久矣。正而可任也，亦何至倒行逆施以致有今日哉？其复起也，聊以备员而已矣。然则其朱子乎！忠定则已急引而晋之，与共图宗社矣。资序未及而进以渐，其常也，贤者之所可受也。拔之于俦伍，跻之于上位，唯英主之独断，非大臣之自我而专之，抑贤者所必不受也。升居馆阁，以俟嗣己而兴，则亦唯己既相，而后志可伸也。利有所不徼，害有所不恤，嫌有所不避，怨有所不辞，昭昭然揭日月而行之，何足以议忠定哉！",
        "level": 2
    },
    {
        "书名": "宋论",
        "年号名": "宁宗",
        "序号": "二",
        "章节名": "宋论·宁宗二",
        "text": "小人蛊君以害善类，所患无辞，而为之名曰“朋党”，则以钳网天下而有余。汉、唐以降，人亡邦瘁，皆此之繇也。而宋之季世，则尤有异焉，更名之曰“道学”。道学者，非恶声也。揭以为名，不足以为罪。乃知其不类之甚，而又为之名曰“伪学”。言伪者，非其本心也。其同类之相语以相诮者，固曰道学，不言伪也。以道学为名而杀士，刘德秀、京镗、何澹、胡纮等成之，韩侂胄尸之，而实不自此始也。高宗之世，已有请禁程氏学者。迨及孝宗，谢廓然以程氏与王安石并论，请禁以其说取士。自是而后，浸淫以及于侂胄，乃加以削夺窜殛之法。盖数十年蕴隆必泄之毒，非德秀等突起而遽能然也。",
        "level": 2
    },
    {
        "书名": "宋论",
        "年号名": "宁宗",
        "序号": "二",
        "章节名": "宋论·宁宗二",
        "text": "夫人各有心，不相为谋。诸君子无伤于物，而举国之狂狺如此。波流所届，乃至近世，江陵踵其戾气，阉党袭其炎威也，又如此。察其所以蛊惑天下而售其恶者，非强辨有力者莫能也。则为之倡者谁邪？揆厥所繇，而苏轼兄弟之恶，恶于向魋久矣。",
        "level": 2
    },
    {
        "书名": "宋论",
        "年号名": "宁宗",
        "序号": "二",
        "章节名": "宋论·宁宗二",
        "text": "君子之学，其为道也，律己虽严，不无利用安身之益；莅物虽正，自有和平温厚之休。小人之倾妒，亦但求异于国事之从违，而无与于退居之诵说。亦何至标以为名，惑君臣朝野而共相排摈哉？盖君子之以正人心、端风尚，有所必不为者。淫声冶色之必远也，苞苴贿赂之必拒也，剧饮狂歌之必绝也，诙谐调笑之必不屑也，六博投琼、流连昼夜之必不容也，缁黄游客、嬉谈面谀之必不受也。凡此者，皆不肖者所耽，而求以自恣者也。徒以一厕士流，而名义相束，君子又从而饬之，苟逾其闲，则进不能获令誉于当官，退抑不能以先生长者自居于士类。狂心思逞，不敢自遂，引领而望曰：谁能解我之桎梏，以两得于显名厚实之通轨哉？而轼兄弟乘此以兴矣。",
        "level": 2
    },
    {
        "书名": "宋论",
        "年号名": "宁宗",
        "序号": "二",
        "章节名": "宋论·宁宗二",
        "text": "自其父洵以小有才而游丹铅之垒，弋韩愈之章程，即曰吾韩愈也；窃孟子之枝叶，即曰吾孟子也。轼兄弟益之以泛记之博，饰之以巧慧之才，浮游于六艺，沉湎于异端，倡为之说曰：“率吾性，即道也；任吾情，即性也。”引秦观、李廌无行之少年为之羽翼，杂浮屠黄冠近似之卮言为之谈助；左妖童，右游妓，猖狂于花月之下。而测《大易》之旨，掠《论语》之肤，以性命之影迹，治道之偏端，文其耽酒嗜色、佚游宴乐之私。轩然曰：“此君子之直道而行者也。彼言法言、服法服、行法行者，皆伪也。”伪之名自此而生矣。于是苟简卑陋之士，以为是释我之缚而游于浩荡之宇者。欲以之遂，而理即以之得；利以之享，而名即以之成；唯人之意欲，而出可为贤臣，处可为师儒，人皆仲尼，而世皆乐利。则褰裳以从，若将不及，一呼百集，群起以敌君子如仇雠，斥道学如盗贼，无所惮而不为矣。",
        "level": 2
    },
    {
        "书名": "宋论",
        "年号名": "宁宗",
        "序号": "二",
        "章节名": "宋论·宁宗二",
        "text": "故谢廓然之倡之也，以程氏与安石并论，则其所推戴者可知矣。视伊川如安石者，轼也。廓然曰：“士当信道自守，以六经为学，以孔、孟为师。”夫轼亦窃六经而倚孔、孟为藏身之窟。乃以进狭邪之狎客为入室之英，逞北里之淫词为传心之典；曰“此诚也，非是则伪也”。抑为钩距之深文，谑浪之飞语，摇暗君以逞其戈矛，流滥之极，数百年而不息。轼兄弟之恶，夫岂在共、欢下哉？姑不念其狐媚以诱天下后世之悦己者，乃至裁巾割肉，东坡巾，东坡肉。争庖人缝人之长，辱人贱行之至此极乎！眉山之学不熄，君子之道不伸，祸讫于人伦，败贻于家国，禁讲说，毁书院，不旋踵而中国沦亡，人胥相食。呜呼！谁与卫道而除邪慝，火其书以救仅存之人纪者？不然，亦将安所届哉！",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "孝宗升祔，赵丞相议祧僖、宣二祖，毁其庙，朱子力争以为非。繇此观之，朱子之讲祭法也，不用汉儒之说，刻画周制，禁后王之损益，多矣。",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "汉儒之言周制，周固未尽然也。说周制者曰：“天子七庙，太祖一也，文、武二世室，三也，自祢至高祖，四世而已。递祔递祧，高祖以上，则撤榱桷更新之。”抑考周公定礼之日，武王已升祔矣，上至太王，四世已讫。而云“上祀先公，自组绀以上至于公刘”。则与“坛无祷乃止、去为鬼”之说，显相背戾。故六经之文不言毁庙，周公之遗典，孔、孟之追述，未有异也。言毁庙者，汉儒始之。郑玄、王肃互相竞诤，或七或九，或云藏之祖庙，或云瘗之阶间。洵使其然，后王尚可损益；况其不然，何为安忍哉？",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "古之有天下而事其先者，必推其所自出，立太祖之庙，非漫然也。古之天子，自诸侯而陟。其上世以元德显功，既启土受封而有社稷之事矣。则或守侯服，或膺大位，屈伸之间，其为君一也。有天下而非骤享其荣，失天下而不终绝其食。则自太祖以后，世守其祀，绵延不绝，情以相引而升，理以相沿而格。而间其中，断其续，则四世之祖上承太祖，所亦辽阔而不相为绍。亘塞陵躐，精气不联，其所以事太祖者，亦苍茫恍忽而不信之以心矣。若曰“继世之君，虽承大位，而德不足以享无涯之位”，则子孙之事其先，唯所评骘，而生我之德，不足以当一献之恩，固非人心之所忍自信也。况乎近者非无失德，远者或有累仁，固未可芟夷先世之休光，置若行路矣。且其言曰：“坛有祷则祭，无祷则止。”祷而能庇佑及我者，必其精爽之在希微，固有存焉者也。精爽未亡，待有祷而后谄之，山川土木之神且将厌恶，而况一本相嗣，子孙之于先祖乎？",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "又其说曰：“诚之所至，祭乃可通。五世以上，生不相及，情不相慕，虽仁人孝子居崇高之位，度其精意不能昭格，无事以虚文为致孝。”此抑非也。情文之互相生起也，久矣。情生文者文为轻，文生情者文为重。思慕笃而祭行焉，情生文者也；思慕易忘，而因昭格之顷，感其洞洞属属之心，以思成而不忍，文生情者也。故禘所自出之帝，祖其始封之君，思慕不逮，而洋洋如在者，百世如旦夕焉。祭之为用大矣！而恶可以情所不逮，遂弃其文邪？且夫继世之君，非必有聿追之忱矣。中材之主，知有祢而不知有祖；其在下愚，则方在殡而情已暌。其抑将并虞祔之祭，问其情之奚若而后行乎？天子之祀，靡所不通，名山大川百神之享，身未履其域，心未谙其实，遥闻以耳，因循以旧，柴、禜、沈、狸，未尝废也。奚徒其祖而以远不相知澹忘若非有也？",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "三代以降，与子法立，亲亲之道，尚于尊贤，上以事其先祖，下以传其子孙，仁至而义行焉，一也。自身以下，传之子，传之孙，传之曾玄以放，神器攸归，无所限止。徒于其祖，远而斥之坛，横于四世以上、太祖以下、为之割绝。何其爱子孙者无已，而敬祖考者易穷？度及此，能勿惨怛于中乎？呜呼！一代之兴，传至五世七世，祚运已将衰矣，百年内外，且有灭亡之忧。一旦天不佑而人不归，宗庙鞠为茂草，子孙夷乎舆皂，陌纸杯浆，无复有过陵园而洒涕者。乃此国步尚康之日，惜锱铢之牲帛，惮一日之骏奔，倡为以义裁恩之说，登屋椓削，弃主土壤，不待仁人孝子而可为寒心者矣！",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "汉儒之丛喙以争，言祧言毁，奉一若信若疑之周制，割人心不忍背之恩，固君子所抚心推类而恶闻其说者也。汉高之祀，止于太上皇，或其先世之弗传也；光武之亲庙，止于四世，以其承汉之大宗也；抑叔孙通、曹褒保残守陋，不即人心，而以天下俭其亲也。恶足以为万世法哉？四世以上，相承而绍统者，为祖祢之所自出，则亲无与尚矣；保世滋大，以君万邦，则尊无与尚矣。亲至而不可谖，尊至而不可诎，曾不得与井灿之神、猫虎之魈、历百世而享一朝之报乎？稽之圣训，未有明文，周道亲亲，其不然也必矣。",
        "level": 2
    },
    {
        "书名": "宋论",
        "年号名": "宁宗",
        "序号": "三",
        "章节名": "宋论·宁宗三",
        "text": "天子有禘，诸侯有祫，大夫士有馈食，庶人有荐，降杀因乎其分，而积累弗绝者，因乎其情。则后世无毁庙，而同堂异室，以俭而可久；顺人情，合天理，圣人复起，当无以易也。朱子之欲复斯世于三代，言之详矣。独于祧庙之说，因时而立义，诚见其不忍祧也。则后之言礼者，又胡忍以喋喋辩言，导人主以薄恩邪？",
        "level": 2
    },
    {
        "书名": "宋论",
        "年号名": "宁宗",
        "序号": "四",
        "章节名": "宋论·宁宗四",
        "text": "韩侂胄立“伪学”之禁，以空善类，其必不两立者，留、赵二相，其次则朱子也。蔡季通隐处论学，未尝持清议以讥朝政，未尝作词章以斥权奸，其于侂胄远矣。乃朱子虽罢，犹得优游林泉，为学者师。而季通独婴重罚，窜死遐方，且为之罪名，“伪”不足以尽之，而斥之曰“妖”。夫真与伪，难诬者心，而可倒者言也。真者伪其所伪，伪者伪其所真，相报以相诬，而名亦可立。今所讲者日用彝伦之事，而题之曰“妖”，虽佞人之口给，其能无据而恣其狂词哉？盖季通亦有以取之，而朱子于此，亦不能无惑矣。",
        "level": 2
    },
    {
        "书名": "宋论",
        "年号名": "宁宗",
        "序号": "四",
        "章节名": "宋论·宁宗四",
        "text": "侂胄之深怨朱子者，以争殡宫故也。当是时，侂胄勤劳方著，恶迹未彰，即欲防其奸而斥远之，亦无可施其宪典。唯殡宫一议，足以倾动宫府，置诸不赦之罪。王孝先以加诸丁谓而俯首以死海滨者，此而已矣。今朱子之言曰：“不为宗社血食久远之计。”侂胄之夺魄寒心，与朱子不并立之势成矣。朱子既以此为侂胄罪，而抑请广询术人以求吉地。其所欲询者谁也？蔡神与以葬师为世业，季通传其家学，而参之理数以精其说，推崇邵氏，以与濂、洛相抗；是季通者，儒之淫于小道，而为术人之领袖者也。殡宫之吉否，朱子未能知之，而季通自谓知之；朱子即知，而亦以季通之术知之。然则其云术人者，盖有季通之徒，挟术思售，而季通隐主其取舍也。《礼》曰：“假于时日卜筮以惑民者杀。”则挟指天画地之说，以挠仁人孝子之心者，谓之曰“妖”，亦奚不可哉？此季通所以授小人以名，而使戕士类，诚有以致之。故早自知其不免于祸，诚哉其不可免也。",
        "level": 2
    },
    {
        "书名": "宋论",
        "年号名": "宁宗",
        "序号": "四",
        "章节名": "宋论·宁宗四",
        "text": "呜呼！学君子之学，使小人得加以恶名而不能辞，修遁世无闷之德，而情移于吉凶，复以与凶相触而危其身。处乱世之末流，正学衰，邪说逞，流俗之好尚易以移人。苟欲立于无过之地，履坦道以守贞者，可亵其身心以殉游食者之言，而自罹于咎哉？",
        "level": 2
    },
    {
        "书名": "宋论",
        "年号名": "宁宗",
        "序号": "四",
        "章节名": "宋论·宁宗四",
        "text": "夫道之与术，其大辨严矣。道者，得失之衡也；术者，祸福之测也。理者，道之所守也；数者，术之所窥也。大易即数以穷理，而得失审；小术托理以起数，而祸福淫。审于得失者，喻义之君子；淫于祸福者，喻利之小人。故葬也者，藏也。仁人孝子不忍暴其亲之形体而藏之也，知慎此而已矣。而喻利之小人，舍死者之安危，就生人之利害，则彝伦而天理灭矣。今有人焉，役其父母之手足，饰其父母之色笑，以取富贵，则鲜不以为禽兽矣。身已死，骨已寒，乃欲持此以求当于茫茫之士而希福焉，则是利其死以徼非望之获，为君子者，何忍出于此邪？",
        "level": 2
    },
    {
        "书名": "宋论",
        "年号名": "宁宗",
        "序号": "四",
        "章节名": "宋论·宁宗四",
        "text": "且夫以祸福言，而其说之妄，亦易知矣。自古有天下而祚永者，莫周若也。诸侯世其国，大夫士世其禄，传家之永者，亦莫周若也。考之于礼，有墓大夫以司国君之墓，有墓人以司卿大夫之墓。正始祖之兆域于上，而后世以昭穆序葬于东西，非有择于形势也。天子七月，诸侯五月，大夫三月，士逾月。《春秋》：“雨，不克葬，日昃而葬。”非有择于时日也。而血食之长，子孙之庶，后世莫能及焉。岂徒后世之士，能以福泽被其尸而施及子孙乎？祈天永命者，德也；保世滋大者，业也。内政修，外侮御，而宗社必安；君不渔色，后不妒忌，而子孙必众。推以及乎士庶，厚以传家，勤以修业，则福泽自远。舍此不务，而以所生之骨骼，求大块之荣施，仁者所不容，尤智者所不齿也。",
        "level": 2
    },
    {
        "书名": "宋论",
        "年号名": "宁宗",
        "序号": "四",
        "章节名": "宋论·宁宗四",
        "text": "小人之欲售其术也，必诡于道以惑君子。故为葬师之言者，亦窃理与气之迹似以藻帨之，而君子坐受其罔。乃乱道者，道之所必穷。故京房之谏邪佞，非不正也，而为幸臣所困；郭璞之折篡逆，非不义也，而为权奸所杀。妄言天者，天所不覆；妄言地者，地所不载；侮阴阳者，阴阳之灾必及之。房与璞之穷，自穷之也。充其说以浸淫于后世，于是而有委之野而不葬，以罹水火之灾者矣；于是有已葬复迁，割析之，焚烈之，以极乎惨毒者矣。导天下以枭獍之恶，而以获罪于天、卒陨其世者，接踵相继。夫君子方欲辟异端以闲先圣之道，奈之何尸琐陋之术，曾不足以望异端之后尘者，公言于朝廷，姑试之君父也！以季通之好学深思也，于以望道也近矣。而其志乱，其学淫，卒以危其身于桎梏。为君子者，不以一眚丧其大德，可弗慎哉！可弗慎哉！",
        "level": 2
    },
    {
        "书名": "宋论",
        "年号名": "宁宗",
        "序号": "五",
        "章节名": "宋论·宁宗五",
        "text": "言期于相胜而已邪？则言之非难也。是之胜非，直之胜曲，正之胜邪，操常胜之势，揆之义而义存，建以为名而名正，何患乎其不胜哉？故言之也，无所复屈。其或时不能用，复以得祸，而言传于天下，天下感之，言传于后世，后世诵之，其殆贞胜者乎？贞胜则无患其不胜矣。虽然，胜者，胜彼者也。彼非而胜之，则胜者是矣；彼曲而胜之，则胜者直矣；彼邪而胜之，则胜者正矣。是胜者仅以胜彼也，非贞胜也。且夫立两说而衡其得失，有定者也。就一事而计其初终，有恒者也。然而固无定而无恒也。特以庸主佞臣之所陷溺，而其为失也，天下交起而憎恶之；已而又有不然者，天下又起而易其所憎恶。故一事之两端，皆可执之以相胜。然则所以胜者之果为定论乎？",
        "level": 2
    },
    {
        "书名": "宋论",
        "年号名": "宁宗",
        "序号": "五",
        "章节名": "宋论·宁宗五",
        "text": "定论者，胜此而不倚于彼者也。定论者，随时处中而自求之道皆得也。斯则贞胜者也。故言者以此而扶天下之危而定其倾，皆确乎其有不拔之守；推而行之，皆有不匮之业；不仅以胜彼者取天下后世之感诵，而言皆物也，故曰“君子之言有物”也。物也者，实也。言吾之是，非以折彼之非；言吾之直，非以辨彼之曲；言吾之正，非以争彼之邪。故曰“谟定命，远犹辰告”。唯其有定，故随时以告，而犹皆以致远，斯以为谟之者也。",
        "level": 2
    },
    {
        "书名": "宋论",
        "年号名": "宁宗",
        "序号": "五",
        "章节名": "宋论·宁宗五",
        "text": "宋自南渡以后，所争者和与战耳。当秦桧之世，言战者以雪仇复宇为大义，则以胜桧之邪也有余。当韩侂胄之世，言和守者，以固本保邦为本计，则以胜侂胄之邪也有余。于是而为君子者，不遗余力而言之，以是而忤权奸，获罪罟；而其理之居胜者，煌煌奕奕，莫有能掩之者矣。乃诚如其言，绌秦桧而授之以兵柄，其遂能雪仇复宇邪？抑否也？斥侂胄而授之以国政，其果能固本保邦邪？抑否也？奚以知其未之逮也？其言也，至于胜桧与侂胄而止，而既胜之后，茫然未有胜之之实也。执桧之说，则可以胜侂胄矣，桧未尝不以固本保邦求当于君也。执侂胄之说，则可以胜桧矣，侂胄未尝不以雪仇复宇昌言于众也。反桧而得侂胄，反侂胄而又得史弥远。持之皆有故，号之皆有名，而按以其实，则皆义之所不许，名之所不称。故桧死，和议不终，苻离之师，先侂胄而沮败。侂胄诛，兵已罢，宋日以坐敝而讫于亡。无他，操议者但目击当国者之非，遽欲思反。而退求诸己，所以扶危定倾之实政、足以胜彼而大服其心、使无伺我之无成以反相嗤笑者，一无有也。不世之功，岂空言相胜之可坐致乎？侂胄倡北伐之谋，而岳飞之恤典行，秦桧之恶谥定；弥远修讲好之说，而赵汝愚之孤忠显，道学之严禁弛；是宜足以大快人心者，而人心益其危惧。徒相胜者，一泄而无余，天下亦何恃此清议哉？",
        "level": 2
    },
    {
        "书名": "宋论",
        "年号名": "宁宗",
        "序号": "五",
        "章节名": "宋论·宁宗五",
        "text": "呜呼！宋自仁宗以后，相胜之习愈趋而下，因以相倾，皆言者之气矜为之也。始以君子而求胜乎小人，继以小人而还倾君子，继以君子之徒自起相胜，继以小人之还自相胜而相倾。至于小人之递起相倾，则窃名义以大相反戾，而宗社生民皆其所不恤。乃其所窃之名义，固即前之君子所执以胜小人者也。",
        "level": 2
    },
    {
        "书名": "宋论",
        "年号名": "宁宗",
        "序号": "五",
        "章节名": "宋论·宁宗五",
        "text": "言何容易哉？言而不自省于心，为己之所有余，则是之与非，曲之与直，正之与邪，其相去也不远。何也？义在外，则皆袭取以助气之长者也。故君子知为之难而言之必讱。岂悬一义以为标准，使天下后世争诵之，遂足以扶三纲、经百世、无所疚于天人乎？熟虑之于退思，进断之于密勿，舍之而固有所藏，用之而实有所行。持至是之术，充至直之用，尽至正之经。有弗言也，言之斯可行之。经之纬之，斡之旋之，道备于己，功如其志。则奸邪之异己者不能攻，相倾者不能窃，斯以为贞胜也矣。",
        "level": 2
    },
    {
        "书名": "宋论",
        "年号名": "宁宗",
        "序号": "六",
        "章节名": "宋论·宁宗六",
        "text": "唐之中叶，祸乱屡作，而武、宣之世，犹自振起，御外侮，修内政，有可兴之几焉。宋则南渡以后，孝宗欲有为而不克，嗣是日羸日苶，以抵于亡。非其主之狂惑如唐僖、懿比也，唯其当国大臣擅执魁柄者，以奸相倾而还以相嗣，秦桧、韩侂胄、史弥远、贾似道蹑迹以相剥，繇辨及肤，而未尝有一思效于国者间之也。然而抑有辨焉。《春秋》之法，原情定罪以为差等，同一恶而罪殊，同一罪而法殊。栾书、荀偃不与公子归生均服污潴之刑。齐之灭纪，晋之灭虞，不与卫毁灭邢等膺灭同姓之诛。知此，然后可以服小人之心，而元恶无所分咎。抑君子以驭小人，处置有方，足以弭其恶而或收其用。衡有定而权可移，权不可移，则衡弗能为准也。夫然，则取史弥远而等之三凶，未可也。且取韩、贾二竖而等之秦桧，抑未可也。",
        "level": 2
    },
    {
        "书名": "宋论",
        "年号名": "宁宗",
        "序号": "六",
        "章节名": "宋论·宁宗六",
        "text": "秦桧者，其机深，其力鸷，其情不可测，其愿欲日进而无所讫止。故以俘虏之余，而驾耆旧元臣之上，以一人之力，而折朝野众论之公，唯所诛艾。藉其有子可授，而天假以年，江左之提封，非宋有也。此大憝元凶，不可以是非概论者也。韩侂胄、贾似道狭邪之小人耳。托宫闱之宠，乘间以窃权，心计所营，不出于纳贿、渔色、骄蹇、嬉游之中。上不知有国之濒危，下不知有身之不保。其挑衅开边、重敛虐民者，皆非其本志，献谀之夫为之从臾，以分侥幸之荣利，彼亦愍焉罔觉，姑且以之为戏。则抑杨国忠、王黼之俦，而固不如桧之阴惨也。然以之而亡人之国有余矣。",
        "level": 2
    },
    {
        "书名": "宋论",
        "年号名": "宁宗",
        "序号": "六",
        "章节名": "宋论·宁宗六",
        "text": "夫弥远则固有不然者。其一，擅置君之柄，以私怨黜济王竑而立理宗，非宁宗意也。然宁宗亦有以致之，而竑亦自有以取之也。仁宗之立英宗也，与韩魏公密谋之，韩公且不敢诵言其名，以须仁宗之独断。高宗之立孝宗也，以秦桧之挟权罔上，而不能与闻其事。宁宗则一任之弥远，而己无所可否，虚悬储位以听弥远之游移。弥远怀变易之心，然且密属余天锡、郑清之以徐察其德性；非若王莽、梁冀贪立童昏，以为窃国地，固欲远己之害，而不忘措国之安。等为支庶，而理宗之静，固贤于竑之躁也。是可原也。其一，函侂胄之首以媚女真，损国威而弛边防也。然诛止侂胄，而不及将领，密谋预备，固未忘北顾之忧。非若秦桧之陷杀人宗族，而尽解诸帅之兵，大坏军政，粉饰治平，延及孝宗而终莫能振也。其一，进李知孝、梁成大于台省以攻真、魏。而二公之进，弥远固推毂焉。及济邸难行，二公执清议以置弥远于无可自全之地，而激以反噬，祸福生死决于转移之顷，自非内省不疚者，未有不决裂以逞，而非坚持一意与君子为难，无故而空人之国者也。故弥远者，自利之私与利国之情，交萦于衷，而利国者不如其自利，是以成乎其为小人。平情以品骘之，其犹在吕夷简、夏竦之间。以主昏而得逞，故恶甚于吕、夏；乃以视彼三凶者，不犹愈乎？",
        "level": 2
    },
    {
        "书名": "宋论",
        "年号名": "宁宗",
        "序号": "六",
        "章节名": "宋论·宁宗六",
        "text": "君子之道，以人治人者也。如其人以治之，则诛赏之法允；如其人治之而受治，则驾驭之道得。不然，任一往之情，见天下无不可杀之小人，反激而成鼎沸之朝廷，此汉、唐以来乱亡之阶也。而奚足尚哉？故使明主秉鉴于上，大臣持正以赞之，而酌罪以明刑，则唯秦桧者，当其履霜而早谨坚冰之戒。自虏来归，巧行反间，其膺上刑，不宜在宋齐愈之下。盖其阴鸷之才，抑之而彼自伸，远之而彼自近。严以制之，而不敌其怀虿之毒；柔以化之，而适入其网阱之中；则非服上刑，莫之能戢。若侂胄、似道，则世固不乏其人矣。不投以权，则亦与姜特立、张说均为佞幸，弗能为天下戎首也。若弥远，则檠之使正，导之使顺，损其威福，录其勤劳，邪心不侈，而尺效可收；固弗待于迸逐，而恶不及于宗社。驭之之术，存乎其人而已矣。",
        "level": 2
    },
    {
        "书名": "宋论",
        "年号名": "宁宗",
        "序号": "六",
        "章节名": "宋论·宁宗六",
        "text": "秦桧擅，而赵鼎、张浚不能遏；侂胄专，而赵汝愚、留正不能胜；似道横，而通国弗能诘；君子之穷也。当弥远之世，君子未穷，而自趋于穷，亦可惜也夫！亦可惜也夫！",
        "level": 2
    },
    {
        "书名": "宋论",
        "年号名": "宁宗",
        "序号": "六",
        "章节名": "宋论·宁宗六",
        "text": "《宋论》卷十三终",
        "level": 2
    },
    {
        "书名": "宋论",
        "年号名": "理宗",
        "序号": "一",
        "章节名": "宋论·理宗一",
        "text": "济王竑之死，真、魏二公力讼其冤，责史弥远之妄杀，匡理宗以全恩，以正彝伦，以扶风化，韪哉其言之也！弗得而訾之矣。虽然，言之善者，善以其时也，二公之言此也，不已晚乎？",
        "level": 2
    },
    {
        "书名": "宋论",
        "年号名": "理宗",
        "序号": "一",
        "章节名": "宋论·理宗一",
        "text": "潘壬诛，湖州平，济王之于此也危甚。弥远积恨而益之以惧，理宗隐忧而厚用其疑。夫诚欲全竑以敦厚道，固当乘其未即杀竑之时，迪天良以诏理宗，明大义以告弥远，择善地、简守令以护竑，而俾远于奸人，则竑全而理宗免残忍之愆。如其不听，引身而退，无可如何而聊以自靖，君子之道，如斯而已。竑既杀矣，复其王封，厚其祭葬，立嗣以世奉其祀，皆名也。涂饰之以掩前慝，非果能小补于彝伦也。而竑之受诬既白，则弥远擅杀宗亲之罪不可逭。弥远之罪不赦，则必追论其废立之恶，以为潘壬昭雪。追论废立之非，则理宗不可无所受命，听弥远之扳己，而遂为天下君。引其端者，必竟其绪，以此而望之庸主与不令之臣，其将能乎？",
        "level": 2
    },
    {
        "书名": "宋论",
        "年号名": "理宗",
        "序号": "一",
        "章节名": "宋论·理宗一",
        "text": "夫潘壬之起，其祸亦酷矣。使李全如壬之约，举兵内向，则与何进之召董卓也奚殊？宋之宗社，不一旦而糜烂也，几何哉？天下方岌岌焉，而我咎既往以起风波。言则善矣，抑将何以保其终也？夫以竑先之以避匿，继之以入告而讨壬，谓其无心争立而终可无他者，非也。李嗣源为乱兵劫以同反，嗣源跳出，会师以讨反者，亦未尝遽与同谋，不思自拔。而其后竟如之何也？竑之始，亦与壬有勿伤太后及官家之约矣。李全不至，哄然起者皆太湖渔人，知事不成，而后改图入告，以势为从违，非以义为逆顺。竑可弗杀，而岂必其不可杀乎？",
        "level": 2
    },
    {
        "书名": "宋论",
        "年号名": "理宗",
        "序号": "一",
        "章节名": "宋论·理宗一",
        "text": "若夫废立之故，宁宗汶汶而委之弥远，当其时亦未有昌言为竑定策者。且竑之不足以为人子，即不足以为人君，西山亦既知之矣。均之为宗支也，以族属言，则更有亲焉者；以长幼言，则更有长焉者。知其不可，而更易之于未册立之前，非夺适乱宗，道法之不可易者也。均可继，而择之也唯其人。理宗无君人之才，而犹有君人之度。竑以庶支入嗣，拒西山之谏，而以口舌笔锋睨弥远而欲致之死，其为躁人也奚辞？躁人而能不丧其匕鬯者，未之前闻。孝宗之锐志恢复，为皇子时，非无其志。秦桧乘权，而缄默以处；岳飞入见，交相信爱，抑视其死而不争。乃至李林甫之奸，迫胁肃宗，忧生不保，形容槁悴，妃孕而欲堕之；然不敢斥林甫之奸，以恤投鼠之器。为人子者，道固然也。梁昭明小有同异，而怀郁以死；戾太子致恨江充，而身膺国刑。竑曾不察，而忿戾形于声色，且以未受誓命之国储，延眄宫车之晏驾，以逞志于君父之大臣，见废固其宜也。潘壬，乱人耳。名曰义举，何义哉？匹夫不逞，挟贼兴戎，竑弗能远，则其死也，较之子纠，尤为自取。其视涪陵废锢，背约幽冥，推刃同气者，不愈迳庭乎？君子于此，姑置之可也。弥远病国之奸，欲为国而斥远之也，不患无名。乃挟此为名，伸竑以抑弥远，则弥远无所逃其死，理宗亦不可居人上。己论伸而国恶彰。将孔子为司寇，掌国刑，亦必追季氏逐君之恶，俾定公不安其位，而后变鲁以至道哉？言不可以无择，情不可以不平。奉一义以赫赫炎炎，而致人于无可容之地，岂非君子之过与？",
        "level": 2
    },
    {
        "书名": "宋论",
        "年号名": "理宗",
        "序号": "二",
        "章节名": "宋论·理宗二",
        "text": "自史弥远矫韩侂胄之奸，解道学之禁，褒崇儒先，而请谥、请赠、请封、请录子孙、请授山长，有请必得，迄于蒙古渡江，旦夕垂亡之日而不辍，儒者之荣也。呜呼！以此为荣，而教衰行薄，使后世以儒为膻，而儒为天下贱，胥此启之也。夫君子之道异于异端者，非徒以其言，以其行也。非徒以其行，以其心也。心异端之所欲，行异端之所尚，以表章儒者之言，而冀以动天下之利于为儒，则欲天下之弗贱之也，不可得已。",
        "level": 2
    },
    {
        "书名": "宋论",
        "年号名": "理宗",
        "序号": "二",
        "章节名": "宋论·理宗二",
        "text": "古之治教统于一，君师皆天子之事也。天子建极以为立教之本，而分授于司徒、师保、司成，皆设官以任教，非因其能教而宠之以官。人习于善，士习于学，学成而习于教，各尽其职分之所当为，无假于宠，而抑岂人爵之所能宠哉？周衰教弛，而孔子不用于天下，乃以其道与学者修明之，不得已而行天子之事，以绍帝王之统。故上不待命于宗周，下不假权于鲁、卫。其没也，哀公以下大夫之礼诔之曰尼父而无谥，子思自列于士而无世官。非七十子之不能请，而哀公缺于尊贤也。君子之道，行则以治邦国，不行则以教子弟。以治邦国，则受天位而治天职；以教子弟，则尽人道以正人伦。其尤重者，莫大于义利之分。受天位者，利之所归，而实义之所允，极乎崇高而非有所让。尽人道者，义之所慎，而必利之所远，世虽我贵，而必有所不居。崇廉耻，谨取舍，导天下以远于荣利，俾人知虽在衡茅，而分天降下民宠绥以善之重任，斯孔子所以德逾尧、舜而允配乎天也。孔子没，七十子之徒，学散而教淫，于是有异端者兴，若田骈、惠施之流，道不足以胜天下之贤智，乃假借时君之推尚，以诱人之师己。故齐王欲以万钟养弟子，而孟子斥为垄断之贱夫，退而著书以开来学。其视世主之尊礼，如尘垢之在体，而浣濯之唯恐不夙。存义利之大闲，而后不辱君子之道，严哉！舜、跖之分，其不容相涉久矣。",
        "level": 2
    },
    {
        "书名": "宋论",
        "年号名": "理宗",
        "序号": "二",
        "章节名": "宋论·理宗二",
        "text": "老子之学，流而为神仙，其说妖，其术鄙，非得势不行也。故文成、五利之于汉，寇谦之之于拓跋氏，赵归真、柳泌之于唐，王老志、林灵素之于宋，锡以师号，加以官爵，没而祀之，而后天下之趋黄冠也如骛。浮屠之学，流入中国，其说纤，其术悖，非得势不行也。故佛图澄之于石虎，鸠摩罗什之于苻坚，宝志之于梁，智之于隋，乃至禅学兴而五宗世继，擅名山之利者，必倚诏命，锡以金紫，宠以师号，没而赐以塔庙，加以美谥，而后天下之趋缁流也如骛。奈之何为君子儒者，一出登朝，急陈其所师者推为教主，请于衰世之庸君奸相，徼一命以为辉光，与缁黄争美利，而得不谓之辱人贱行乎？",
        "level": 2
    },
    {
        "书名": "宋论",
        "年号名": "理宗",
        "序号": "二",
        "章节名": "宋论·理宗二",
        "text": "夫君子之道，弘传奕世，非徒以迹美而名高也。使后起之君相，知之真，行之力，学其所学，以饬正其身；行其所行，以治平其天下；则旷百世以相承，而君子之志得矣。如其不能，而徒尚以名，则虽同堂而处，百拜以求，登之于公辅，而视之无异于褐夫；禄之以万钟，而视之无殊于草芥。则身没以后，片语之褒，一官之命，以莛叩钟，漠乎其不相应也。为之徒者，弗能推此志以尊其师。而营营汲汲，伏伺于辇毂，奔走于权门，迨其得之，乃以骄语于俦伍。身辱者，自取之也；辱其所师以辱道，不已甚乎！",
        "level": 2
    },
    {
        "书名": "宋论",
        "年号名": "理宗",
        "序号": "二",
        "章节名": "宋论·理宗二",
        "text": "夫为此者之志，大可见矣。志之未一也，业之未崇也，大义弗能服躬也，微言弗能得意也。委琐因仍以相授受者，非浸淫于异教，则自比于蒙师。所恃以自旌于里塾，曰吾理学之正传，推所渊源，而天子尊之矣，天下其何弗吾尚也？非是，则丰屋之下，三岁而不觌一人，其为儒也亦鲜味矣。耀枯木之余焰，续白日之光辉，故朱子没而嗣其传者无一人也，是可为长太息者也！理宗之为理也末矣。则朱门之儒为山长者，愈不足道矣。宜其借光于史弥远、贾似道之灶炀也。",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "会女真以灭契丹，会蒙古以灭女真，旋以自灭，若合符券。悬明鉴于眉睫而不能知，理宗君臣之愚不可瘳，通古今天下未有不笑之者也。虽然，设身以处之，理宗之应此也亦难矣。",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "会女真以灭契丹，非女真之为之也。女真无借援于宋之情，亦无遽思吞宋之志。童贯听赵良嗣间道以往约，而后启不戢之戎心。使宋闭关以固守，则女真不能测宋之短长以思凌夺。且宋之于契丹也，无君父之仇，则援而存之以为外蔽，亦一策也。不此之虑，而自挑之，其咎无可委也。会蒙古以灭女真，则宋未有往迎之心，而王楫自来，其势殊矣。蒙古之蹂女真也，闻之则震，当之则靡，左驰右突，无不逞之愿欲。其将渡河而殄绝之，岂待宋之夹攻而后可取必？然且间道命使，求之于宋者，其志可知矣。女真已归其股掌，而涎垂及宋，殆以是探其情实，使迟回于为欣为拒之两途，而自呈其善败。故曰宋之应此亦难矣。",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "藉不许其约而拒之与？则必有拒之之辞矣。有其辞，抑必有其践之之实矣。拒之而不以其理，则辞先诎；如其辞之不诎，而无以践之，则为挑衅之媒，而固苶然不敢尽其辞。",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "将应之曰：“金，吾与国也，世与通好，盟不可寒。今穷而南依于我，固不忍乘其危而规以为利。”如是以为辞，而我诎矣。君父囚死于彼，宗社倾覆于彼，陵寝发掘于彼，而以迫胁要盟之约为信，抑将谁欺？明恃女真为外护，以缓须臾之祸，而阳托不忍乘危以夸志义；怯懦之情不可掩，而使其谋我之志益坚，则辞先诎，而势亦随之以诎矣。惟其不可，故史嵩之亦无可如何，宁蹈童贯败亡之轨而不容已于夹攻之约。昏庸之臣主，势所不能自免也。",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "诚欲拒之而善其辞，必将应之曰：“金，吾世仇也，往者我有不令之臣，听其诈诱，资之兵力以灭辽，谓举燕、云以归我；辽命既剿，猝起败盟，乘我不备而倾我宗社，吾之不与共戴天久矣。徒以挫折之后，国本未固，姑许之和，以息吾民而用之。今者生聚于数十年之余，正思悉率师武臣力以洒前耻，而天假于彼，驱之渡河，使送死于汴、蔡。今河北之地，彼且渐收之以入版图，河南为吾陵寝之土，我固将起而收之，俘守绪而献之祖庙。定河北者，在彼有余力而可不须我也；河南者，固在我运筹之中，而抑可不重烦于彼。吾视吾力以进，各以所得为疆域；待之金孽尽殄，封畛相联，然后遣使修好，讲睦邻之盛事。今方各有中原之事，未遑将币，信使之来，钦挹嘉问，敬闻命矣。”如是以答之，则我义既伸，彼奸亦掷。辞不诎矣，而实不足以践之，狡焉思逞之猾虏，岂可以虚声詟服者哉？志不定，胆不充，固呐焉不能出诸口也。",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "虽然，宋于此时，诚欲践此言，抑岂无可恃之甚哉？童贯之夹攻契丹也，与刘延庆辈茸阘之将，率坐食之军，小入则小败，大入则大溃，残辽且竞起而笑之。祸已成，势已倾，所仰望以支危亡者，又种师道之衰老无能者也。及理宗之世而势屡变矣，岳、韩、刘、吴之威，挫于秦桧，而成闵、邵弘渊、王权、张子盖习于选暖，故韩侂胄蹶起而旋仆。乃至侂胄之乐进武人而重奖之也，于是而虔矫之才亦为之磨厉。孟宗政、赵方、孟珙、余玠、彭大雅之流起，而兵犹足为兵，将犹足为将，战犹有以战，守犹有以守，胜犹非其侥幸，败犹足以自持。左支右拒于淮、襄、楚、蜀之间，不但以半割残金，而且以抗衡蒙古。垂至于将亡之际，而西川之争，旋陷旋复，襄、樊之守，愈困愈坚。吕文焕、刘整反面倒戈，而驰突无前，率先阿术、伯颜以进。如使君非至暗，相匪甚奸，则尽东南之力，以扑灭分崩之女真而收汴、洛，固其可奏之功。以视昔之闻声而栗、望影而奔者，强弱之相差亦远矣。诚奉直词以答蒙古，奚患言之不践，徒资敌笑乎？",
        "level": 2
    },
    {
        "书名": "宋论",
        "年号名": "理宗",
        "序号": "三",
        "章节名": "宋论·理宗三",
        "text": "君国者，理宗也；秉成者，史嵩之也；继之者，贾似道也。通蒙古亦亡，拒蒙古亦亡，无往而不亡，则虽欲善为辞以应之，而固无可应。不得已而姑许之，明悬一童贯、王黼之昭鉴，为异日败亡之符券，而有所不能避，固其必然矣。通而计之，酌时势而度之，固有可不亡之道。而要非徒拒蒙古会师之约，可以空言为宋救也。空言者，气矜而不以实者也。",
        "level": 2
    },
    {
        "书名": "宋论",
        "年号名": "理宗",
        "序号": "四",
        "章节名": "宋论·理宗四",
        "text": "尝论之曰：浮屠氏以生死为大事。生死者，一屈一伸之数，天之化，人无得而与焉，知命者不立乎岩墙之下而可矣，恶足以当大事哉？君子之大事，在仕与隐。仕隐者，君子之生死也。方仕而隐，伸而必屈也，而唯己自屈，物不能屈焉。方隐而仕，伸其所屈也，而唯己自伸，物不能伸焉。有可以仕，有不可不仕；有可以隐，有不可不隐。持之以大贞而存其义，酌之以时宜而知其几。生以之生，死以之死，生不虚而死不妄。不轻以身试天下，不轻以天下试其身。终身守之，俄顷决之，皆存乎一心。故曰仕隐者，君子之生死也。",
        "level": 2
    },
    {
        "书名": "宋论",
        "年号名": "理宗",
        "序号": "四",
        "章节名": "宋论·理宗四",
        "text": "君子之道，仕者其义也，隐者其常也，知仕则知隐矣。故君子之仕，其道非一，而要皆以可于心者为可于道，则一也。天下待以定，民待以安，君待以正，道诚在己，时不可违，此其不可不仕者也。鲁两生之德，不足以胜之，而高自骄语，无谓也。其次，则天下已治安矣，出而无以大异于出也，而君以诚求，贤以汇升，治以赞襄而益盛，则义在必仕而时顺之，虽可以隐弗隐也。周党、严光、魏野、林逋之欲自逸者，非也。其次，则治与乱介，而国是未定；贤与奸杂，而流品未清；君子急将伯之呼，小人深侧目之妒，可弗仕也。而自牖之约可纳，同声之应不鲜，志诚贞而忧患诚不能以中辍，则出入于风波之中，而犹可不为之葸退，固志士之自命者然也。其下，则君昏而不察，相奸而不容，怀悲愤以愍颠，忤权臣而争邪正，于是斥之、罢之、窜之、逐之，乃至诬以罪罟，罗以朋党，而伏尸于都市，此诚不可仕矣。而业已在位，无可避之斧钺，则逢、比之遗烈，未尝不可追，而勿为挟全躯保妻子之谋，以引身佚处。仕与死相因，死不可畏，仕亦不可为之中沮矣。",
        "level": 2
    },
    {
        "书名": "宋论",
        "年号名": "理宗",
        "序号": "四",
        "章节名": "宋论·理宗四",
        "text": "呜呼！小人之杀君子，君子弗避焉者，假以君之威灵，诬以国之刑典，既分义之不可逃；而其死也，昭昭然揭日月以正告于天下，则奚必死之愈于生哉？凡小人之贼贤以乱国者，类出于此。唯理宗之世，史嵩之当国，其杀人独异于是。忌之也愈甚，而仇之也愈隐。议论弗争也，禄位弗夺也，酬酢如相忘也，宴笑如相好也，投鸩于杯酒盂羹之中，仓猝以死，而片语不能自伸。天子莫能测其械，盈廷莫能讼其冤。若此者，犹与之共立于朝以相抵忤，是抱蝮以寝而采堇以茹也。则诚所谓岩墙者矣。焉有君子而陨其生于杯酒盂羹者乎？需迟顾眄，不勇退于崇朝，不亦惑乎？",
        "level": 2
    },
    {
        "书名": "宋论",
        "年号名": "理宗",
        "序号": "四",
        "章节名": "宋论·理宗四",
        "text": "不可死，则不可仕。不可仕而不谋隐，可不死而不贵生，死有轻于鸿毛，徐元杰、刘汉弼、杜范当之矣。乃于时环顾在廷，无有引身而去者，则当时之人才亦大可见矣，尚望其能扶人之社稷之亡而致之存哉？呜呼！不可仕而犹可隐，以视进不可仕、退不可隐者，又奚若邪？嵩之杀士之日，去宋之亡犹三十余年，则知命贵生以不自辱，固有余地以置此身。若嵩之者，不与争权而毒亦释矣。过此而愈难矣。谢皋羽、龚圣予、郑忆翁、汪水云诸子者，仕既无君，隐亦无土，欲求一曲之水，一卷之山，散发行吟，与中原遗黎较晴雨、采橡梠而不可得，然后君子之道果穷。如之何可隐不隐，而以死殉簪绂也哉！",
        "level": 2
    },
    {
        "书名": "宋论",
        "年号名": "理宗",
        "序号": "五",
        "章节名": "宋论·理宗五",
        "text": "不仁者不可与言，不可与言而言，失言。不仁之尤，冒不孝之恶，为清议所攻，犹多其口说以相拒，恶至斯而极矣。如是，而可执名义以与之争得失哉？尸大臣之位，徼起复之命，以招言者之攻击，自史嵩之始，而李贤、张居正、杨嗣昌仍之。徐元杰抗论以强抑之而死于毒，至不仁者为蛇蝎以螫人，无足怪也。然则罗彝正、邹尔瞻、黄幼元之昌言名义，娓娓而不穷，不已赘乎！夫子之斥宰予也，曰：“女安，则为之。”弗与争也。但言安，而其天良之剿绝，不可复容于覆载。君子一字而烈于斧钺，自此以外，无足与不仁者辨矣。",
        "level": 2
    },
    {
        "书名": "宋论",
        "年号名": "理宗",
        "序号": "五",
        "章节名": "宋论·理宗五",
        "text": "先王之使人子终丧而后从政，岂以禁制之哉？以仁人孝子之道相期，深愍而慰安之，意良厚也。以为子之所致于亲者已穷矣，但此三年之内，可薄效其哭踊奠送之忱，创巨痛深，有毁瘠灭性之忧，不忍复以国事相劳而重困之也。是上之所以待之者，方举而登之君子之堂；而顾自灭裂之以陷于禽兽之阱，则恻隐之心亡，而羞恶之心亦绝矣。夫至于羞恶之心绝，则莠言自口，谁扪其舌，而立身扬名、移孝作忠之说，皆唯其口给以与人相啮蹄，复何所忌，而尚可与之正言乎？",
        "level": 2
    },
    {
        "书名": "宋论",
        "年号名": "理宗",
        "序号": "五",
        "章节名": "宋论·理宗五",
        "text": "且夫庸主之徇其邪心，而必欲逆众论以起复之也，岂果谓此一人者不可旦夕不立于廷哉？藉其触严寒、犯炎暑、五日不汗以死，而社稷遂无所托邪？盖不仁者之得此于庸主，亦非易易也。或侧媚宫闱以倾主志，或结交宦寺以窥主心，或援引邪朋以称其才，或簧鼓吏民以颂其功。当父母尚存之日，早亿其且死，而为不可去之情形，胁上以祸福，留未了之残局，待己以始终。汶汶者遂入其囮而坚信之，曰：是诚不可使旦夕去我者也。夫然，则其为此也亦劳矣。而起复在位之日，腼颜以居百僚之上，气必有所沮，事必有所掣，终不能昂首伸眉，若前此之得志而骄。",
        "level": 2
    },
    {
        "书名": "宋论",
        "年号名": "理宗",
        "序号": "五",
        "章节名": "宋论·理宗五",
        "text": "夫终丧之日短，而仕进之日长，亦何吝此三年之姑退，以需异日之复兴。然而决忍于禽兽之为，亦有繇已。持大权，居大位，与闻国之大计，而进退绰然，可因时以任己志者，唯君子能也。否则居心以坦，制行以恪，无险陂刻核之政，可寡过以免于弹射者也。旦进之而夕可退矣，夕退之而旦又可进矣。任事数十年，而决去一朝，可矣；投闲已久，而复起一朝，可矣。若夫不仁者，褊妒以妨贤，其积怨者深也；饰奸以罔上，其匿情者多也；擅权以远众，其欲相代以兴者伙也。所恃以钳盈廷之口、掩不轨之情者，唯魁柄在握，日得与宫廷相接纳，而欲指摘之者不得其要领耳。非无同恶之淫朋，而两奸相昵者，必隐而相倾。则一离乎其位，大则祸亟随之，小亦不能以更进。故史嵩之一退，而徐元杰果大反其所为。不得已而以鸩毒杀正士，以自全也。不然，嵩之误国之辜，其不为丁谓、章惇之窜死也几何哉？",
        "level": 2
    },
    {
        "书名": "宋论",
        "年号名": "理宗",
        "序号": "五",
        "章节名": "宋论·理宗五",
        "text": "知小人之情出于此，则知其灭绝天彝之繇，实为国家之大蠹。直揭其所以求容之隐，勿但以求君子者责之于仁孝，奸无所容，而恶亦戢矣。宾宾然取仁人孝子孺慕之哀，天经地义人禽同异之理，与之相折，使得逞违心之邪说，蒙面以相诘，复恶从而禁之？斩蛇者，不责其大之吞小也，防其毒也；驱枭者，不责其子之食母也，恶其妖也。为毒为妖，足以当一死矣。是故诸君子之以仁孝攻史、李、张、杨也，亵道而失言，不如其已之也。",
        "level": 2
    },
    {
        "书名": "宋论",
        "年号名": "理宗",
        "序号": "六",
        "章节名": "宋论·理宗六",
        "text": "刑具之有木棒、竹根、箍头、拶指、绞踝、立枷、匣床诸酷具，被之者求死不得，自唐武氏后，无用此以毒民者。宋之末年，有司始复用之。流及于今，法司郡邑下至丞尉，皆以逞其暴怒，而血肉横飞，不但北寺缇帅为然也。呜呼！宋以此故，腥闻于上天，亟剿其命，不得已授赤子于异姓，而冀使息虐，亦惨矣哉！宋之先世以宽仁立国，故其得天下也不正，而保世滋大，受天之佑，不期后之酷烈至此也！揆其所繇，自光宗以后，君皆昏痿，委国于权奸；吏以贿升，恣行其污暴。虽理宗制“疾痛犹己”之刑箴，降“延及无辜”之禁令，而不为之式遏。祖宗矜恤之至意，炳于日星，数小人殄灭之而有余。小人之害亦烈矣！",
        "level": 2
    },
    {
        "书名": "宋论",
        "年号名": "理宗",
        "序号": "六",
        "章节名": "宋论·理宗六",
        "text": "虽然，端本清源，以究其害之所自兴，则不但自小人始也。大臣之不法，小臣之不廉，若唐之有韦保衡、路岩，宋先世之有蔡京、秦桧，恶岂减于史、贾哉？而有司不为之加暴。故知淫刑之害，不但自小人始也。",
        "level": 2
    },
    {
        "书名": "宋论",
        "年号名": "理宗",
        "序号": "六",
        "章节名": "宋论·理宗六",
        "text": "异端之言治，与王者之道相背戾者，黄、老也，申、韩也。黄、老之弊，掊礼乐，击刑政，解纽决防，以与天下相委随，使其民宕佚而不得游于仁义之圃。然而师之为政者，唯汉文、景，而天下亦以小康。其尤弊者，晋人反曹魏之苛核，荡尽廉隅，以召永嘉之祸。乃王导、谢安不惩其弊而仍之以宽，卒以定江左二百余年五姓之祚，虽有苻坚、拓跋宏之强，莫之能毁。盖亦庶几有胜残去杀之风焉。",
        "level": 2
    },
    {
        "书名": "宋论",
        "年号名": "理宗",
        "序号": "六",
        "章节名": "宋论·理宗六",
        "text": "若申、韩，则其贼仁义也烈矣。师之者，嬴政也，曹操也，武曌也，杨坚也，其亡也忽焉。画一天下而齐之以威，民不畏死，以死威之，而民之不畏也益滋。则惟惨毒生心，乐人之痛彻心脾，而自矜其能也。以君子慎修畏咎之道责小人，小人固不能喻；以小人愚惰顽恶之禁禁君子，君子亦所不防。以闺房醉饱之愆，督人于名义，而终陷于污；以博弈嬉游之失，束人于昏夜，而重困其情。于是薄惩之而不知戒也，则怒激于心，忿然曰：“此骄悍之民，恃其罪之不至于死，而必不我从；则必使之惨彻肌肤，求死不得，而后吾法可行焉。”其为说亦近似乎治人之术也。而宋之为君子者，以其律己之严，责愚贱之不若，隐中其邪。顾且曰：“先王之敕法明刑，以正风俗、起教化者，必是而后不与黄、老之解散纲维者等。”于是有狡悍不输情实之奸民，屡惩不知悛改之罢民，触其愤懑，而以酷吏虐民之刑具施之；痛苦亦其所宜也，瘐死亦其自取也，乃更涣然释其悁疾之心，曰：“吾有以矫恶俗而沮之矣。”",
        "level": 2
    },
    {
        "书名": "宋论",
        "年号名": "理宗",
        "序号": "六",
        "章节名": "宋论·理宗六",
        "text": "夫惟为君子者，不以刑为不得已之事而利用之，则虐风乘之以扇，而酷吏益以此市威福而导天下以乐祸之情。懦民见豪民之罹此，则快矣；愚民见黠民之罹此，则快矣；贫民见富民之罹此，则快矣；无藉之民，见自矜之民罹此，则抑快矣。民愚而相胥以快也，乃反栩栩然自慰曰：“吾之所为，大快人心也。”呜呼！人与人为伦，而幸彼之裂肌肉、折筋骨以为快，导天下以趋于残忍，快之快之，而快人者行将自及，抑且有所当悲悯而快焉者，浸淫及于父子兄弟不知。为政者，期于纾一时愚贱之忿疾而使之快，其率天下以贼仁也，不已甚乎！毒具已陈，乱法不禁，则且使贪墨者用之以责苞苴，怀毒者用之以报睚眦；则且使饮食之人用之以责厨传，淫酗之夫用之以逞酒狂。避道不遑，而尸陈于市廛；鸡犬不收，而血流于妇稚。为君子者，虽欲挽之而莫能，孰知其自己先之哉？",
        "level": 2
    },
    {
        "书名": "宋论",
        "年号名": "理宗",
        "序号": "六",
        "章节名": "宋论·理宗六",
        "text": "帝王之不得已而用刑也，恶之大者，罪极于死，不使之求死而不得也。其次，流之也有地，释之也有时。其次，杖之笞之也有数，荆竹之长短大小也有度。所以养君子之怒，使有所止而不过，意甚深也。无所止，而怒虽以理，抑且以覆蔽其恻隐之心，而伤天地之和。审是，则黄、老之不尚刑者，愈于申、韩远矣。夫君子之恶恶已甚，而启淫刑之具，岂自以为申、韩哉？而一怒之不止，或且为申、韩之所不为。故甚为宋之君子惜，而尤为宋以后之愚民悲也。虔刘已亟，更投命于异类，有王者起，其尚念之哉！",
        "level": 2
    },
    {
        "书名": "宋论",
        "年号名": "理宗",
        "序号": "七",
        "章节名": "宋论·理宗七",
        "text": "世降道衰，有士气之说焉。谁为倡之？相率以趋而不知戒。于天下无裨也，于风俗无善也，反激以启祸于士，或死或辱，而辱且甚于死。故以士气鸣者，士之荑稗也，嘉谷以荒矣。夫士，有志、有行、有守，修此三者，而士道立焉。以志帅气，则气正；以气动志，则志骄；以行舒气，则气达；以气鼓行，则行躁；以守植气，则气刚；以气为守，则守窒。养气者，不守其约，而亟以加物，是助长也。激天下之祸，导风俗之浇，而还以自罹于死辱；斯其为气也，习气而已矣。",
        "level": 2
    },
    {
        "书名": "宋论",
        "年号名": "理宗",
        "序号": "七",
        "章节名": "宋论·理宗七",
        "text": "且夫气者，人各有之，具于当体之中，以听心之所使，而不相为贷。不相为贷者，己之气，不以人之动之而增；人之气，亦非己气之溢出以相鼓动而可伸者也。所谓士气者，合众人之气以为气。呜呼！岂有合众气以为气而得其理者哉？今使合老少、羸壮、饥饱、劳佚之数十百人，以哄然与人相搏，其不为敌所挠败者鲜矣。故气者，用独者也。使士也以天下为志，以道义为行，以轻生死、忘贫贱为守；于以忧君父之危，伤彝伦之，恤生民之苦，愤忠贤之黜，而上犯其君、下触权奸之大臣以求直；则一与一相当，捐顶踵以争得失，虽起草茅于九阍，越其畔矣，而气固盈也。乃忧其独之不足以胜，贷于众以袭义而矜其君，是先馁也。于己不足，而资哄然之气以兴，夫岂有九死不回之义哉？以为名高，以为势盛，惟名与势，初无定在，而强有力者得乘权以居胜地。于是死与辱及其身，而益彼之恶，以为天下害，斯岂足为士气之浩然者乎？",
        "level": 2
    },
    {
        "书名": "宋论",
        "年号名": "理宗",
        "序号": "七",
        "章节名": "宋论·理宗七",
        "text": "宋之多有此也，不审者以为士气之昌也，不知其气之已枵也。当李伯纪之见废，而学宫之士哄然一起矣；逮史嵩之之复起，哄然再起矣；徐元杰、刘汉弼以毒死，而蔡德润等哄然三起矣；丁大全之逐董槐，而陈宜中等哄然四起矣。凡其所言，皆忧国疾谗、饬彝伦、正风化者也。理以御气，而气固可伸；乃以理御气，而气配理，亦从乎人之独心而已。己正而邪者屈，己直而枉者伏。乃凡此群竞而起者，揣其志，果皆忧国如家，足以胜诸奸之诬上行私者乎？稽其行，果皆孝于而亲，信于而友，足以胜诸奸之污辱风化者乎？度其守，果皆可贫可贱，可穷可死，而一介必严，足以胜诸奸之贪叨无厌者乎？倡之者，或庶几焉。而闻风而起，见影而驰，如骛如奔，逐行随队者之不可保，十且八九也。诸奸且目笑而视之，如飞鸟之集林；庸主亦厌听之，如群蛙之喧夜。则弋获国士之名，自诩清流之党，浸令任之，固不足以拯阽危之祸，国家亦何赖有此士哉？政之不纲也，君之不德也，奸之不戢而祸至之无日也，无能拯救。而徒大声以号之，怨诅下逮于编氓，秽迹彰闻于强敌，群情摇动，而堕其亲上死长之情。则国势之衰，风俗之薄，实自此贻之矣。辑辑翻翻，游谈之习胜，物极必反，灾必逮身。迨至蒙古入杭，群驱北徙，瘃足堕指，啼饥僦食于原野；曾无一人焉，捐此蟪蛄之生，就孔子之堂，择干净土以为死所。则之浮气坌兴、山摇川决者，今安往邪？",
        "level": 2
    },
    {
        "书名": "宋论",
        "年号名": "理宗",
        "序号": "七",
        "章节名": "宋论·理宗七",
        "text": "先王之造士也，宾之于饮，序之于射，节之以礼，和之以乐。其尊之也，乞之而后言；其观之也，旅而后语。分之于党塾、州序，以静其志；升之于司马，而即试以功。其以立国体也，即以敦士行也。驯其气而使安也，即以专其气而使昌也。使之求诸己而无待于物也，即以公诸天下而允协于众也。故虽有乱世暴君、奸人逆党，而不能加以非道之刑戮。战国之士气张，而来嬴政之坑；东汉之士气竞，而致阉人之害；南宋之士气嚣，而召蒙古之辱。诚以先王之育士者待士，士亦诚以先王之育士者自育，岂至此哉？《诗》云：“鸢飞戾天，鱼跃于渊。”各安于其所，而作人之化成。鱼乱于下，鸟乱于上，则网罟兴焉。气机之发，无中止之势，何轻言气哉！",
        "level": 2
    },
    {
        "书名": "宋论",
        "年号名": "理宗",
        "序号": "八",
        "章节名": "宋论·理宗八",
        "text": "恃险，亡道也；弃险，尤必亡之道也。恃险而亡，非险使之亡也。任非其人，行非其政，民怨而非其民，兵窳而非其兵，积金粟而糜之，非其金粟，险无与守，均于无险，恃险之亡，亦弃险亡之也。《易》曰：“王公设险以守其国。”是故守国者，不可以不知险。知险者，明乎险与非险之数，非一山之岝崿，一水之波涛，足以为险也。有可据之险，而居高积厚，以下应乎广衍之神皋，如手足处末而卫其头目，夫是之谓真险。善攻者期于争此，善守者亦守此而已矣。",
        "level": 2
    },
    {
        "书名": "宋论",
        "年号名": "理宗",
        "序号": "八",
        "章节名": "宋论·理宗八",
        "text": "江东自孙氏以来，东晋、南宋因之以立国者皆百余年。长淮、大江为其障蔽，“天堑”之号，繇此而兴。而以实求之，险固不在是也。曹魏临濡须而退，石勒至寿春而返，苻坚渡淝水而奔，拓跋饮江水而止，周世宗破滁阳而罢，完颜亮窥采石而溃，则既已全有长淮而分江之险。乃至兀术直捣建康，立马金山，东陷四明，南驰豫章，终以寝不安席，遽求北走。盖一苇之可杭，无重关之足扼，江东之险，不在此悠悠之带水明矣。",
        "level": 2
    },
    {
        "书名": "宋论",
        "年号名": "理宗",
        "序号": "八",
        "章节名": "宋论·理宗八",
        "text": "险不在此，则其立国而不可拔者，固有在也。昭烈有汉中，而曹仁乃却；刘弘镇襄、汉，而琅邪乃兴；桓温缚李势，而氐、羌不敢内犯；张浚督荆、襄，二吴争秦、巩，而女真息其南窥。其亡也：秦灭巴蜀，而捍关破，鄢郢举，走楚于吴，而楚以熸；魏灭蜀汉，迫西陵，王浚因以兴师东指，而孙氏以亡；宇文氏灭萧纪，下萧岿，而隋人南渡之师长驱无忌；宋俘孟昶，下高季兴，而南唐之灭易于摧枯。以是验之，江东之险在楚，楚之险在江与汉之上流。恃大江者非所恃，弃上流者弃其所依。得失之枢，未有爽焉者也。",
        "level": 2
    },
    {
        "书名": "宋论",
        "年号名": "理宗",
        "序号": "八",
        "章节名": "宋论·理宗八",
        "text": "盖吴、越，委也；江、汉之上流，源也。以攻者言，从源而输于委，顺也；不得其源而求诸委，逆也。应援之相踵，刍粮之相济，甲仗车牛之相辅，顺以及之，而军无中匮之忧。顺而下攻，易也；逆而上退，难也。知进之易于攻，而退之难于却，则人有致死之心。此横江而渡者之无成功，而凭高以下者之得胜算也。以守者言，击其头而手足应，制其手足而头不能援。江与汉之上流，刍粮之所给也，材勇之所生也。故吴、越虽已糜烂，而巴、蜀、湘、粤，可阻险以争衡；上游已就沉沦，则吴、会、越、闽，先魂夺而坐毙。苏峻据石头，而陶侃、温峤率江、湘之义旅，掩取之如笼鸟；侯景陷台城，而王僧辩、陈霸先以脆弱之粤人，网举之如游鲦。险在千里之外，而机应于桴鼓之捷，古今辙迹，无有不同焉者。",
        "level": 2
    },
    {
        "书名": "宋论",
        "年号名": "理宗",
        "序号": "八",
        "章节名": "宋论·理宗八",
        "text": "然则宋当理宗之世，岂其必亡哉？弃险以自亡，而贾似道之罪，不可胜诛。非但其纳款拖雷而背之以召寇也。以贿赂望阃帅，以柔媚掌兵权，以伉直为仇雠，以爱憎为刑赏；于是余玠死而川蜀之危不支，刘整叛而川蜀之亡以必，吕文焕之援绝而阳逻之渡不可复遏。迨及临安已破，江南瓦解，扬州之守犹岿然而存。江、淮之堑，不足以固江东，势所不趋，非存亡之纽明矣。故知险者，知天下之大险也，非一山一水在眉睫之间，见为可恃，以使人骄玩者也。以南为守，而失汉中、巴、蜀，以孤江、湘；以北为守，而失朔方、云中，以危河朔。北倚南之资粮，而徐、泗无衔尾之运；南恃北之捍蔽，而相、魏无屯练之兵；虽英主不能以抚中夏，况中材而际运会之屯者乎？故险者，非可恃也，尤非可弃也；此千秋之永鉴也。",
        "level": 2
    },
    {
        "书名": "宋论",
        "年号名": "理宗",
        "序号": "八",
        "章节名": "宋论·理宗八",
        "text": "《宋论》卷十四终",
        "level": 2
    },
    {
        "书名": "宋论",
        "年号名": "度宗",
        "序号": "一",
        "章节名": "宋论·度宗一",
        "text": "宋迨理宗之末造，其亡必矣。然使嗣立之主，愤耻自强，固结众志，即如刘继元之乘城坚守，屡攻而不下，犹有待也。抑不能然，跳身而出，收溃散之卒，勉以忠义，如苻登之誓死以搏姚苌，身虽死，国虽亡，犹足为中原存生人之气。而偷一日之安富，怀拥立之私恩，委国以授之权奸，至于降席稽颡，恬不知怍，而后赵氏之宗祊瓦解灰飞，莫之能挽。呜呼！迹其为君，盖周赧、晋惠之流，得死牖间，犹为幸矣。",
        "level": 2
    },
    {
        "书名": "宋论",
        "年号名": "度宗",
        "序号": "一",
        "章节名": "宋论·度宗一",
        "text": "晋惠之立也，议者犹咎武帝之托非其人。以分则适，以年则长，嗣国之常经在焉，苟非通识，莫能易也。而度宗异是。理宗无子，谋立之于吴潜，潜曰：“臣无弥远之才，忠王无陛下之福。”夫岂言之无择而卤戆若斯哉？度宗之不任为君而足以亡宋者，臣民具知之矣。出自庶支，名位未正，非有不可废者存也。选于太祖之裔孙，岂无愈者，而必此是与；则理宗晚多内宠，宦寺内荧，奸臣外拥，度宗以柔选无骨，貌似仁孝，宵小以此惑上，幸其得立，而居门生天子之功也。故吴潜以为不可者，正似道之所深可。一立乎位，而屈膝无惭，江万里莫能掖止，果以遂小人之愿欲，其所以得立者可知已。河山虚掷，庙社邱墟，岂似道之所置诸怀抱者乎？则甚矣理宗之愚以召亡也。",
        "level": 2
    },
    {
        "书名": "宋论",
        "年号名": "度宗",
        "序号": "一",
        "章节名": "宋论·度宗一",
        "text": "夫选贤以建元良，谋之大臣，以致慎也。而决之于独断者，大臣不敢尸焉。故与闻定策以相翼戴，虽优以恩礼，而必不可怀之以为私恩。非是，则权柄下移，而祸必中于家国。故昭子不赏竖牛，而叔孙氏以安。汉文之于周勃，汉宣之于霍光，虽曰寡恩，亦宰制纲维之大义，不可徇矣。天子者，极乎尊而无上者也。有提之携之以致之上者，则德可市，功可居，而更临其上。故小人乐以其身任废立之大权，而贪立菲才，以唯己之志欲。乱之所繇生，莫可救药，必然之券也。",
        "level": 2
    },
    {
        "书名": "宋论",
        "年号名": "度宗",
        "序号": "一",
        "章节名": "宋论·度宗一",
        "text": "且夫拔起而登天位，遗大投艰于眇躬，亦甚难矣。况在强寇压境之日，其难尤倍。锦衣玉食处堂之嬉，亦奚足为惠而怀之？即令膺祚以及子孙，抑亦宗庙之灵，先君之义，天下臣民之所推戴，岂赞我立者之可鬻贩以为厚德哉？自宁宗委废立于弥远，而理宗感之以为恩；弥远以享厚利，奸人垂涎而思效之，无足怪者。吴潜曰“臣无弥远之才”。非无其才也，无其市天位以擅大权之奸谋也。夫弥远避祸之情，深于邀福。虽怀私以废济王，犹知密访理宗之器识以冀得人。故理宗虽暗，早岁之设施，犹有可观者。其隙既开，其流愈下，似道乃利建此行尸坐肉之童昏，匍伏以听己；于是而一丝九鼎之残疆，唯其所弃掷，而莫敢谁何。要其祸之所自生，则宁宗始之，理宗成之，非旦夕之效也。夫以韩魏公之公忠，而两朝定策，引退不遑，岂可望之史、贾之流者乎？孝宗嗣而娄寅亮、张焘之赏不行。小人怀惠，而天下随倾，亦烈矣！故王圭之言曰：“陛下有富贵传子孙，皆先帝之恩。”君子甚恶其言。以有天下享崇高之奉，而感之以为恩，此乡里小生得一举而感举主者，尊之为师，戴之如父，寒乞之情也。然而不亡者，未之有也。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "一",
        "章节名": "宋论·恭宗　端宗　祥兴帝一",
        "text": "文信国之言曰：“父母病，知不可起，无不下药之理。”悲哉！身履其时，为其事，同其无成，而后知其言之切也。今夫父母之病，当其未笃，则无妄之药，不敢轻试；无所补而或有所伤，宁勿药也。故《春秋传》曰：“于许世子止，见孝子之至。”言孝子之情，不敢不慎也。迨及革矣，望其愈而终不可愈，冀其生而不可得生。于斯时也，苟有以疗之者，不以药之珍而患贫也，不以炮制之难而惮劳也，不以迂而罔济而忽之也，不以缓而弗及而辍之也，不以前之屡试无功而中沮也，不以后之追悔太过而怀疑也。其求之也，瞿瞿乎其若贪也；其营之也，惘惘乎其若愚也。夫岂不知有命自天之不可强哉？欲已之，而心不我许，抑竭力殚心以为其所能为而已矣。然而或为之谋者，留鸡刲豕，以媚山巢妖狐之神而乞命，则孝子弗为。其弗为也，非有所吝也，不敢以辱吾亲，不忍以辱吾亲也。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "一",
        "章节名": "宋论·恭宗　端宗　祥兴帝一",
        "text": "夫忠臣于君国之危亡，致命以与天争兴废，亦如是焉而已。当德佑时，蒙古兵压临安，亡在旦夕，求所以存宋者终无术矣。诚不忍国亡而无能为救，则婴城死守，君臣毕命以殉社稷，可也。奉君出走，收余烬以借一，不胜，则委骨于原隰，可也。死不我值，求先君之遗裔，联草泽之英雄，有一日之生，尽一日之瘁，则信国他日者亦屡用之矣。乃仓猝之下，听女主乞活之谋，衔称臣纳贡之命，徼封豕长蛇之恩，以为属国于江介。爱君而非所以爱，存国而固不可存，信国之忠，洵忠而过矣。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "一",
        "章节名": "宋论·恭宗　端宗　祥兴帝一",
        "text": "曾元请及旦以易篑，而曾子斥之曰：“细人之爱人也以姑息。”姑息云者，姑贷须臾之安，以求活鲋于沾濡，妇寺之忠孝也。以堂堂十五叶中国之天子，匍伏丐尺土于他族，生不如死，存不如亡，久矣。信国自处以君子，而以细人之道爱其君乎？且夫为降附称臣之说，其愚甚矣。即令蒙古之许之与！萧岿臣于宇文，以保一州，而旋以灭亡；钱俶臣于宋，以免征伐，而终于纳土。朝菌之晦朔，奚有于国祚之短长？况乎徐铉之辨言，徒供姗笑；徽、钦之归命，只取俘囚。已入虎吻，而犹祝其勿吞，词愈哀，志愈辱，其亡愈可伤矣！信国之为此也，摇惑于妇人之柔靡，震动于通国之狂迷，欲以曲遂其成仁取义之心，而择之不精，执之不固，故曰忠而过也。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "一",
        "章节名": "宋论·恭宗　端宗　祥兴帝一",
        "text": "或曰：勾践之请命于吴也，自请为臣，妻请为妾，而卒以沼吴。信国之志，其在斯乎！而奚为不可？",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "一",
        "章节名": "宋论·恭宗　端宗　祥兴帝一",
        "text": "曰：巽以行权者，惟其理也；屈而能伸者，惟其势也。吴之与越，以爵土言，皆诸侯也；以五服言，皆蛮夷也；以先世言，一为泰伯之裔，一为大禹之胄也。春秋之世，友邦相伐，力不敌而请降者多矣。受其降者，不得而臣之，已而复与于会盟，仍友邦也。上有守府之天子，其以强大相役属，同是冠带之伦，而义可以相服者也。故勾践即不沼吴，而终不为吴之臣妾。宋之于蒙古，岂其比哉？宋之亡，亡于屈而已。澶渊一屈矣，东京再屈矣，秦桧请和而三屈矣。至于此，而屈至于无可屈。以哀鸣望瓦全，弗救于亡，而徒为万世羞。时异而势异，势异而理亦异。勾践之所为，非宋所得假以掩其耻也。故杨后之命可以不受，而后信国之忠，纯白而无疵。择义以行仁，去其姑息者而得矣。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "汉、唐之亡，皆自亡也。宋亡，则举黄帝、尧、舜以来道法相传之天下而亡之也。是岂徒徽、钦以降之多败德，蔡、秦、贾、史之挟奸私，遂至于斯哉？其所繇来者渐矣。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "古之言治者，曰“觌文匿武”。匿云者，非其销之之谓也，藏之也固，用之也密，不待觌而自成其用之谓也。故《书》曰：“迪惟有夏，乃有室大竞。”竞之不大，栋折榱崩，欲支之也难矣！其竞之也，非必若汉武、隋炀穷兵远塞而以自疲也。一室之栋，一二而已，欂、栌、榱、桷，相倚以安，而不任竞之力。故用之专者，物莫能胜；守之一者，寇莫能侵。率万人以相搏，而其相敌也，一与一相当，而群无所用。自辽海以西，迄于夏、朔；自贺兰以南，垂于洮、岷；其外之逐水草、工骑射、好战乐杀、以睥睨中土者，地犹是地，人犹是族，自古迄今，岂有异哉？",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "三代之治，千有余岁，天子不以为忧，其制之之道，无所考矣。自春秋以及战国，中国自相争战，而燕、赵独以二国之力，控制北陲。秦人外应关东，而以余力独捍西圉，东不贷力于齐，南不借援于韩、魏。江、淮以南，则尤耳不闻朔漠之有天骄也。及秦灭燕、代，并六合，率天下之力以防胡，而匈奴始大。汉竭力以御之，而终莫之能抑。至于灵、献之世，中国复分，而刘虞、公孙瓒、袁绍，不闻有北塞之忧。曹操起而抚之，鲜卑、匈奴皆内徙焉。蜀、吴不相闻也。晋兼三国，而五胡竞起。垂及于唐，突厥、奚、契丹相仍内扰。及安、史之乱，河北叛臣各据数州之土以抗天子，而蓟、云之烽燧不闻者百年。繇此言之，合天下以求竞而不竞，控数州以匿武，而竞莫加焉。则中国所以卫此觌文之区者，大略可知矣。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "东汉之强，不敌西汉，而无北顾之忧者，有黎阳之屯在也。天宝以后，内乱方兴，不敌开元以前，而无山后之警者，有魏博之牙兵在也。外重渔阳、上郡、云中之守，而黎阳承其后；外建卢龙、定难、振武之节，而魏博辅其威。以其地任其人，以其人守其地。金粟自赡也，士马自简也，险隘自固也，甲仗自营也。无巡边之大使以督其簿责，无遥制之廷臣以掣其进止，虽寡而众矣，虽弱而强矣。故曰：“天子有道，守在四夷。”言四裔之边臣各自守，而不待天子之守之也。牵帅海内以守非所自守之地，则漫不关情而自怠；奔走远人以战非所习战之方，则其力先竭而必颓。然而庸主具臣之谋，固必出于此者，事已迫，则不容不疲中国以争；难未形，则唯恐将帅之倚兵而侵上也。",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "呜呼！宋之所以裂天维、倾地纪、乱人群、贻无穷之祸者，此而已矣。其得天下也不正，而厚疑攘臂之仍；其制天下也无权，而深怀尾大之忌。前之以赵普之佞，逢其君猜妒之私；继之以毕士安之庸，徇愚氓姑息之逸。于是关南、河北数千里阒其无人。迨及勍敌介马而驰，乃驱南方不教之兵，震惊海内，而与相枝距。未战而耳目先迷于向往，一溃而奔保其乡曲。无可匿也，斯亦无能竞也。而自轩辕迄夏后以力挽天纲者，糜散于百年之内。呜呼！天不可问，谁为为之而令至此极乎？向令宋当削平僭伪之日，宿重兵于河北，择人以任之，君释其猜嫌，众宽其指摘，临三关以扼契丹；即不能席卷燕、云，而契丹已亡，女真不能内蹂。亦何至弃中州为完颜归死之穴，而召蒙古以临淮、泗哉？",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "人本自竞，无待吾之竞之也，不挫之而亦足以竞矣。均此同生并育于声名文物之地，以相为主辅，而视若芒刺之在背。威之弗能也，信之弗固也，宰之弗法也。弃其人，旷其土，以榱支宇，而栋之折也已久。孰令宋之失道若斯其愚邪？天地之气，五百余年而必复。周亡而天下一，宋兴而割据绝。后有起者，鉴于斯以立国，庶有待乎！平其情，公其志，立其义以奠其维。斯则继轩辕、大禹而允为天地之肖子也夫！",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "《宋论》卷十五终",
        "level": 2
    },
    {
        "书名": "宋论",
        "年号名": "恭宗　端宗　祥兴帝",
        "序号": "二",
        "章节名": "宋论·恭宗　端宗　祥兴帝二",
        "text": "《宋论》全书终",
        "level": 2
    }
]