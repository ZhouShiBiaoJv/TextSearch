{
    "level=1": [
        {
            "类型": "经传注",
            "内容": "儀禮         子夏傳",
            "编号": "100001"
        },
        {
            "类型": "经传注",
            "内容": "喪服，斬衰裳，苴絰杖絞帶，冠繩纓，菅屨者【注】‘者’者，明爲下出也。凡服，上曰衰，下曰裳，麻在首在要皆曰絰。絰之言實也，明孝子有忠實之心，故爲制此服焉。首絰象緇布冠之缺項，要絰象大帶，又有絞帶象革帶。齊衰以下用布。傳曰：斬者何？不緝也。苴絰者，麻之有蕡者也。苴絰大搹，左本在下，去五分一以爲帶。齊衰之絰，斬衰之帶也，去五分一以爲帶；大功之絰，齊衰之帶也，去五分一以爲帶；小功之絰，大功之帶也，去五分一以爲帶；緦麻之絰，小功之帶也，去五分一以爲帶。苴杖，竹也；削杖，桐也。杖各齊其心，皆下本。杖者何？爵也。無爵而杖者何？擔主也。非主而杖者何？輔病也。童子何以不杖？不能病也。婦人何以不杖？亦不能病也。絞帶者，繩帶也。冠繩纓，條屬，右縫，冠六升，外畢，鍛而勿灰。衰三升。菅屨者，菅菲也，外納。居倚廬，寢苫枕塊，哭晝夜無時。歠粥，朝一溢米，夕一溢米。寢不脫絰帶。既虞，翦屏柱楣，寢有席，食疏食，水飲，朝一哭、夕一哭而已。既練，舍外寢，始食菜果，飯素食，哭無時。【注】盈手曰搹。搹，扼也。中人之扼圍九寸。以五分一爲殺者，象五服之數也。爵，謂天子、諸侯、卿、大夫、士也。無爵，謂庶人也。檐，猶假也。無爵者假之以杖，尊其爲主也。非主，謂眾子也。屬，猶著也。通屈一條繩爲武，垂下爲纓，著之冠也。布八十縷爲升，‘升’字當爲‘登’。登，成也。今之禮皆以‘登’爲‘升’，俗誤已行久矣。雜記曰：‘喪冠條屬，以別吉凶。三年之練冠亦條屬，右縫，小功以下左縫。’外畢者，冠前後屈而出縫於武也。二十兩曰溢，爲米一升二十四分升之一。楣謂之梁，柱楣所謂梁闇，疏猶麤也。舍外寢，於中門之外，屋下，壘墼爲之。不塗塈，所謂堊室也。素，猶故也，謂復平生時食也。斬衰不書受月者，天子、諸侯、卿、大夫、士，虞、卒哭異數。",
            "编号": "100002"
        },
        {
            "类型": "经传注",
            "内容": "父。傳曰：爲父何以斬衰也？父至尊也。",
            "编号": "100003"
        },
        {
            "类型": "经传注",
            "内容": "諸侯爲天子。傳曰：天子至尊也。",
            "编号": "100004"
        },
        {
            "类型": "经传注",
            "内容": "君。傳曰：君，至尊也。【注】天子、諸侯，及卿、大夫，有地者皆曰君。",
            "编号": "100005"
        },
        {
            "类型": "经传注",
            "内容": "父爲長子。【注】不言適子，通上下也，亦言立適以長。傳曰：何以三年也？正體於上，又乃將所傳重也。庶子不得爲長子三年，不繼祖也。【注】此言爲父後者，然後爲長子三年，重其當先祖之正體，又以其將代己爲宗廟主也。庶子者，爲父後者之弟也。言庶者，遠別之也。小記曰‘不繼祖與禰’，此但言祖，不言禰，容祖、禰共廟。",
            "编号": "100006"
        },
        {
            "类型": "经传注",
            "内容": "爲人後者。傳曰：何以三年也？受重者必以尊服服之。何如而可爲之後？同宗則可爲之後。何如而可以爲人後？支子可也。爲所後者之祖父母，妻，妻之父母、昆弟、昆弟之子，若子。【注】若子者，爲所爲後之親如親子。",
            "编号": "100007"
        },
        {
            "类型": "经传注",
            "内容": "妻爲夫。傳曰：夫至尊也。",
            "编号": "100008"
        },
        {
            "类型": "经传注",
            "内容": "妾爲君。傳曰：君，至尊也。【注】妾謂夫爲君者，不得體之，加尊之也，雖士亦然。",
            "编号": "100009"
        },
        {
            "类型": "经传注",
            "内容": "女子子在室爲父。【注】女子子者，子女也。言‘在室’者，謂已許嫁。",
            "编号": "100010"
        },
        {
            "类型": "经传注",
            "内容": "布總，箭笄，髽，衰，三年。【注】此妻、妾、女子子喪服之異於男子者。總，束髮，謂之總者，既束其本，又總其末。箭笄，篠竹也。髽，露紒也，猶男子之括髪。斬衰括髪以麻，則髽亦用麻。以麻者，自項而前，交於額上，卻繞紒，如著幓頭焉。《小記》曰：‘男子冠而婦人笄，男子免而婦人髽。’凡服，上曰衰，下曰裳。此但言衰，不言裳，婦人不殊裳，衰如男子衰，下如深衣，深衣則衰無帶，下又無衽。傳曰：總六升，長六寸，箭笄長尺，吉笄尺二寸。【注】總六升，首飾象冠數。長六寸，謂出紒後所垂爲飾也。",
            "编号": "100011"
        },
        {
            "类型": "经传注",
            "内容": "子嫁，反在父之室，爲父三年。【注】謂遭喪後而出者，始服齊衰期，出而虞，則受以三年之喪受，既虞而出，則小祥亦如之。既除喪而出，則已。凡女行於大夫以上曰嫁，行於士庶人曰適人。",
            "编号": "100012"
        },
        {
            "类型": "经传注",
            "内容": "公、士、大夫之眾臣爲其君，布帶、繩屨。【注】士，卿士也。公、卿、大夫，厭於天子、諸侯，故降其眾臣。布帶、繩屨，貴臣得伸，不奪其正。傳曰：公卿大夫室老、士，貴臣，其餘皆眾臣也。君，謂有地者也，眾臣杖不以即位，近臣君服斯服矣。繩屨者，繩菲也。【注】室老，家相也；士，邑宰也；近臣，閽寺之屬；君，嗣君也；斯，此也。近臣從君喪服，無所降也。繩菲，今時不借也。",
            "编号": "100013"
        },
        {
            "类型": "经传注",
            "内容": "疏衰裳齊，牡麻絰，冠布纓，削杖，布帶，疏屨，三年者，【注】疏，猶麤也。傳曰：齊者何，緝也。牡麻者，枲麻也。牡麻絰，右，本在上。冠者，沽功也。疏屨者，藨蒯之菲也。【注】沽，猶麤也。冠尊加其麤，麤功，大功也。齊衰不書受月者，亦天子、諸侯、卿、大夫、士虞卒哭異數。",
            "编号": "100014"
        },
        {
            "类型": "经传注",
            "内容": "父卒則爲母。【注】尊得伸也。",
            "编号": "100015"
        },
        {
            "类型": "经传注",
            "内容": "繼母如母。傳曰：繼母何以如母？繼母之配父，與因母同，故孝子不敢殊也。【注】因，猶親也。",
            "编号": "100016"
        },
        {
            "类型": "经传注",
            "内容": "慈母如母，傳曰：慈母者何也？傳曰：妾之無子者，妾子之無母者，父命妾曰：女以爲子。命子曰：女以爲母。若是，則生養之終其身如母，死則喪之三年如母，貴父之命也。【注】此主謂大夫士之妾、妾子之無母，父命爲母子者。其使養之，不命爲母子，則亦服庶母慈己之服可也。大夫之妾子，父在爲母大功，則士之妾子爲母期矣。父卒則皆得伸也。",
            "编号": "100017"
        },
        {
            "类型": "经传注",
            "内容": "母爲長子。傳曰：何以三年也？父之所不降，母亦不敢降也。【注】不敢降者，不敢以己尊降祖禰之正體。",
            "编号": "100018"
        },
        {
            "类型": "经传注",
            "内容": "疏衰裳齊，牡麻絰，冠布纓，削杖，布帶，疏屨，期者，傳曰：問者曰：何冠也？曰：齊衰、大功，冠其受也；緦麻、小功，冠其衰也。帶緣各視其冠。【注】問之者，見斬衰有二，其冠同，今齊衰有四章，不知冠之異同爾。緣如深衣之緣。今文無‘冠布纓’。",
            "编号": "100019"
        },
        {
            "类型": "经传注",
            "内容": "父在爲母。傳曰：何以期也？屈也。至尊在，不敢伸其私尊也。父必三年然後娶，達子之志也。",
            "编号": "100020"
        },
        {
            "类型": "经传注",
            "内容": "妻。傳曰：爲妻何以期也？妻，至親也。【注】嫡子，父在則爲妻不杖，以父爲之主也。《服問》曰：‘君所主夫人、妻，太子適婦。’父在，子爲妻以杖即位，謂庶子。",
            "编号": "100021"
        },
        {
            "类型": "经传注",
            "内容": "出妻之子爲母。【注】出，猶去也。傳曰：出妻之子爲母期，則爲外祖父母無服。傳曰：絕族無施服親者屬。出妻之子爲父後者，則爲出母無服。傳曰：與尊者爲一體，不敢服其私親也。【注】在旁而及曰施親者屬。母子至親，無絕道。",
            "编号": "100022"
        },
        {
            "类型": "经传注",
            "内容": "父卒，繼母嫁，從爲之服，報。傳曰：何以期也？貴終也。【注】嘗爲母子，貴終其恩。",
            "编号": "100023"
        },
        {
            "类型": "经传注",
            "内容": "不杖，麻屨者，【注】此亦齊衰，言其異於上。",
            "编号": "100024"
        },
        {
            "类型": "经传注",
            "内容": "祖父母。傳曰：何以期也？至尊也。",
            "编号": "100025"
        },
        {
            "类型": "经传注",
            "内容": "世父母、叔父母。傳曰：世父、叔父，何以期也？與尊者一體也。然則昆弟之子，何以期也？旁尊也，不足以加尊焉，故報之也。父子一體也，夫妻一體也，昆弟一體也，故父子首足也，夫妻牉合也，昆弟四體也。故兄弟之義，無分然而有分者，則辟子之私也。子不私其父，則不成爲子。故有東宮，有西宮，有南宮，有北宮，異居而同財，有餘則歸之宗，不足則資之宗。世母、叔母，何以亦期也？以名服也。【注】宗者，世父爲小宗，典宗事者資取也，爲姑姊妹在室，亦如之。",
            "编号": "100026"
        },
        {
            "类型": "经传注",
            "内容": "大夫之適子爲妻。傳曰：何以期也？父之所不降，子亦不敢降也。何以不杖也？父在則爲妻不杖。【注】大夫不以尊降適婦者，重適也。凡不降者，謂如其親服服之，降有四品，君大夫以尊降。公子，大夫之子，以厭降。公之昆弟，以旁尊降。爲人後者，女子子嫁者，以出降。",
            "编号": "100027"
        },
        {
            "类型": "经传注",
            "内容": "昆弟。【注】昆，兄也，爲姊妹在室亦如之。",
            "编号": "100028"
        },
        {
            "类型": "经传注",
            "内容": "爲眾子。【注】眾子者，長子之弟及妾子，女子子在室亦如之。士謂之眾子，未能遠別也。大夫則謂之庶子，降之爲大功。天子、國君不服之。《內則》曰：‘冢子未食而見，必執其右手。適子、庶子已食而見，必循其首。’",
            "编号": "100029"
        },
        {
            "类型": "经传注",
            "内容": "昆弟之子。傳曰：何以期也？報之也。【注】《檀弓》曰：喪服，兄弟之子猶子也，蓋引而進之。",
            "编号": "100030"
        },
        {
            "类型": "经传注",
            "内容": "大夫之庶子爲適昆弟。【注】兩言之者，適子或爲兄，或爲弟。傳曰：何以期也？父之所不降，子亦不敢降也。【注】大夫雖尊，不敢降其適，重之也。適子爲庶昆弟、庶昆弟相爲，亦如大夫爲之。",
            "编号": "100031"
        },
        {
            "类型": "经传注",
            "内容": "適孫。傳曰：何以期也？不敢降其適也。有適子者無適孫，孫婦亦如之。【注】周之道，適子死則立適孫，是適孫將上爲祖後者也。長子在，則皆爲庶孫耳。孫婦亦如之。適孫在，亦爲庶孫之婦。凡父於將爲後者，非長子皆期也。",
            "编号": "100032"
        },
        {
            "类型": "经传注",
            "内容": "爲人後者爲其父母，報。傳曰：何以期也？不貳斬也。何以不貳斬也？持重於大宗者降其小宗也。爲人後者孰後？後大宗也。曷爲後大宗？大宗者，尊之統也。禽獸知母而不知父。野人曰：父母何算焉？都邑之士則知尊禰矣，大夫及學士則知尊祖矣，諸侯及其大祖，天子及其始祖之所自出。尊者尊統上，卑者尊統下。大宗者，尊之統也；大宗者，收族者也，不可以絕，故族人以支子後大宗也。適子不得後大宗。【注】都邑之士則知尊禰，近政化也。大祖，始封之君；始祖者，感神靈而生，若稷、契也。自，由也，及始祖之所由出，謂祭天也。上，猶遠也，下，猶近也。收族者，謂別親疏、序昭穆。《大傳》曰：繼之以姓而弗別綴之以食而弗殊，雖百世婚姻不通者，周道然也。",
            "编号": "100033"
        },
        {
            "类型": "经传注",
            "内容": "女子子適人者爲其父母、昆弟之爲父後者。傳曰：爲父何以期也？婦人不貳斬也。婦人不貳斬者何也？婦人有三從之義，無專用之道，故未嫁從父，既嫁從夫，夫死從子。故父者，子之天也，夫者，妻之天也，婦人不貳斬者，猶曰不貳天也，婦人不能貳尊也。爲昆弟之爲父後者，何以亦期也？婦人雖在外，必有歸宗，曰小宗，故服期也。【注】從者，從其教令。歸宗者，父雖卒，猶自歸宗，其爲父後特重者，不自絕於其族類也。曰小宗者，言是乃小宗也。小宗，明非一也。小宗有四，丈夫婦人之爲小宗，各如其親之服，辟大宗。",
            "编号": "100034"
        },
        {
            "类型": "经传注",
            "内容": "繼父同居者。傳曰：何以期也？傳曰：夫死妻穉子幼，子無大功之親，與之適人，而所適者亦無大功之親。所適者以其貨財爲之筑宮廟，歲時使之祀焉，妻不敢與焉。若是，則繼父之道也。同居則服齊衰期，異居則服齊衰三月也。必嘗同居，然後爲異居。未嘗同居，則不爲異居。【注】妻穉，謂年未滿五十，子幼，謂年十五已下。子無大功之親，謂同財者也。爲之筑宮廟於家門之外，神不歆非族。妻不敢與焉，恩雖至親，族已絕矣，夫不可二。此以恩服爾，未嘗同居，則不服之。",
            "编号": "100035"
        },
        {
            "类型": "经传注",
            "内容": "为夫之君。傳曰：何以期也？從服也。",
            "编号": "100036"
        },
        {
            "类型": "经传注",
            "内容": "姑、姊妹、女子子適人無主者，姑姊妹報。傳曰：無主者，謂其無祭主者也。何以期也？爲其無祭主故也。【注】無主後者，人之所哀憐，不忍降之。",
            "编号": "100037"
        },
        {
            "类型": "经传注",
            "内容": "爲君之父母、妻、長子、祖父母。傳曰：何以期也？從服也。父母、長子，君服斬，妻則小君也。父卒，然後爲祖後者服斬。【注】此爲君矣，而有父若祖之喪者，謂始封之君也。若是繼體，則其父若祖有廢疾不立。父卒者，父爲君之孫，宜嗣位而早卒，今君受國於曾祖。",
            "编号": "100038"
        },
        {
            "类型": "经传注",
            "内容": "妾爲女君。傳曰：何以期也？妾之事女君，與婦之事舅姑等。【注】女君，君適妻也。女君於妾無服，報之則重，降之則嫌。",
            "编号": "100039"
        },
        {
            "类型": "经传注",
            "内容": "婦爲舅姑。傳曰：何以期也？從服也。",
            "编号": "100040"
        },
        {
            "类型": "经传注",
            "内容": "夫之昆弟之子。【注】男女皆是。傳曰：何以期也？報之也。",
            "编号": "100041"
        },
        {
            "类型": "经传注",
            "内容": "公妾、大夫之妾爲其子。傳曰：何以期也？妾不得體君，爲其子得遂也。【注】此言二妾，不得從於女君尊降其子也。女君與君一體，唯爲長子三年，其餘以尊降之，與妾子同也。",
            "编号": "100042"
        },
        {
            "类型": "经传注",
            "内容": "女子子爲祖父母。傳曰：何以期也？不敢降其祖也。【注】經似在室，傳似已嫁，明雖有出道猶不降。",
            "编号": "100043"
        },
        {
            "类型": "经传注",
            "内容": "大夫之子爲世父母、叔父母、子、昆弟、昆弟之子、姑姊妹女子子無主者，爲大夫、命婦者，唯子不報。傳曰：大夫者，其男子之爲大夫者也。命婦者，其婦人之爲大夫妻者也。無主者，命婦之無祭主者也。何以言唯子不報也？女子子適人者爲其父母期，故言不報也。言其餘皆報也。何以期也？父之所不降，子亦不敢降也。大夫曷爲不降命婦也？夫尊於朝，妻貴於室矣。【注】命者，加爵服之名。自士至上公凡九等。君命其夫，則后夫人亦命其妻矣。此所爲者凡六命夫、六命婦。無主者，命婦之無祭主，謂姑姊妹、女子子也。其有祭主者如眾人。唯子不報，男女同不報爾。傳以爲主謂女子子，似失之矣。大夫曷爲不降命婦？據大夫於姑姊妹、女子子，既以出降，其適士者又以尊降在小功也。夫尊於朝，與己同，妻貴於室，從夫爵也。",
            "编号": "100044"
        },
        {
            "类型": "经传注",
            "内容": "大夫爲祖父母、適孫爲士者。傳曰：何以期也？大夫不敢降其祖與適也。【注】不敢降其祖與適，則可降其旁親也。",
            "编号": "100045"
        },
        {
            "类型": "经传注",
            "内容": "公妾以及士妾爲其父母。傳曰：何以期也？妾不得體君，得爲其父母遂也。【注】然則女君有以尊降其父母者與？《春秋》之義，雖爲天王后，猶曰‘吾季姜’，是言子尊不加於父母，此傳似誤矣。禮，妾從女君而服其黨服，是嫌不自服其父母，故以明之。",
            "编号": "100046"
        },
        {
            "类型": "经传注",
            "内容": "疏衰裳齊，牡麻絰，無受者【注】無受者，服是服而除，不以輕服受之。不著月數者，天子、諸侯葬異月也。《小記》曰：‘齊衰三月與大功同者繩屨。’",
            "编号": "100047"
        },
        {
            "类型": "经传注",
            "内容": "寄公爲所寓。【注】寓亦寄也。爲所寄之國君服。傳曰：寄公者，何也？失地之君也。何以爲所寓服齊衰三月也？言與民同也。【注】諸侯五月而葬，而服齊衰三月者，三月而藏其服，至葬又反服之，既葬而除之。",
            "编号": "100048"
        },
        {
            "类型": "经传注",
            "内容": "丈夫、婦人爲宗子、宗子之母妻。【注】婦人，女子子在室、及嫁歸宗者也。宗子，繼別之後，百世不遷，所謂大宗也。傳曰：何以服齊衰三月也？尊祖也。尊祖故敬宗，敬宗者，尊祖之義也。宗子之母在，則不爲宗子之妻服也。",
            "编号": "100049"
        },
        {
            "类型": "经传注",
            "内容": "爲舊君、君之母妻。傳曰：爲舊君者孰謂也？仕焉而已者也。何以服齊衰三月也？言與民同也。君之母妻，則小君也。【注】仕焉而已者，謂老君有廢疾而致仕者也。爲小君服者，恩深於民。",
            "编号": "100050"
        },
        {
            "类型": "经传注",
            "内容": "庶人爲國君。【注】不言民而言庶人，庶人或有在官者。天子畿內之民服天子亦如之。",
            "编号": "100051"
        },
        {
            "类型": "经传注",
            "内容": "大夫在外，其妻、長子爲舊國君。【注】在外，猶待放已去者。",
            "编号": "100052"
        },
        {
            "类型": "经传注",
            "内容": "傳：何以服齊衰三月也？妻言與民同也，長子言未去也。【注】妻雖從夫而出，古者大夫不外娶，婦人歸宗往來猶民也。《春秋傳》曰：‘大夫越竟逆女非禮。’君臣有合離之義，長子去，可以無服。",
            "编号": "100053"
        },
        {
            "类型": "经传注",
            "内容": "繼父不同居者。【注】嘗同居，今不同。",
            "编号": "100054"
        },
        {
            "类型": "经传注",
            "内容": "曾祖父母。傳曰：何以齊衰三月也？小功者，兄弟之服也，不敢以兄弟之服服至尊也。【注】正言小功者，服之數盡於五，則高祖宜緦麻，曾祖宜小功也。據祖期，則曾祖宜大功，高祖宜小功也。高祖、曾祖",
            "编号": "100055"
        },
        {
            "类型": "经传注",
            "内容": "大夫爲宗子。傳曰：何以服齊衰三月也？大夫不敢降其宗也。",
            "编号": "100056"
        },
        {
            "类型": "经传注",
            "内容": "舊君。【注】大夫待放未去者。傳曰：大夫爲舊君，何以服齊衰三月也？大夫去，君掃其宗廟，故服齊衰三月也。言與民同也，何大夫之謂乎？言其以道去君，而猶未絕也。【注】以道去君，爲三諫不從。待放於郊，未絕者言爵祿尚有列於朝，出入有詔於國，妻子自若民也。",
            "编号": "100057"
        },
        {
            "类型": "经传注",
            "内容": "曾祖父母爲士者，如眾人。傳曰：何以齊衰三月也？大夫不敢降其祖也。",
            "编号": "100058"
        },
        {
            "类型": "经传注",
            "内容": "女子子嫁者、未嫁者爲曾祖父母。傳曰：嫁者，其嫁於大夫者也；未嫁者，其成人而未嫁者也。何以服齊衰三月？不敢降其祖也。【注】言嫁於大夫者，明雖尊猶不降也。成人，謂年二十已笄醴者也。止者不降，明有所降。",
            "编号": "100059"
        },
        {
            "类型": "经传注",
            "内容": "大功布衰裳，牡麻絰，無受者。【注】大功布者，其鍛治之功麤沽之。",
            "编号": "100060"
        },
        {
            "类型": "经传注",
            "内容": "子、女子子之長殤、中殤。【注】殤者，男女未冠笄而死可殤者。女子子許嫁不爲殤也。傳曰：何以大功也？未成人也。何以無受也？喪成人者其文縟，喪未成人者其文不縟，故殤之絰不樛垂，蓋未成人也。年十九至十六爲長殤，十五至十二爲中殤，十一至八歲爲下殤，不滿八歲以下皆爲無服之殤。無服之殤以日易月。以日易月之殤，殤而無服，故子生三月則父名之，死則哭之，未名則不哭也。【注】縟，猶數也。‘其文數’者，謂變除之節也。不樛垂者，不絞其帶之垂者。雜記曰：‘大功以上散帶，以日易月。’謂生一月者哭之一日也，殤而無服者，哭之而已，爲昆弟之子、女子子亦如之。凡言‘子’者可以兼男女。又云‘女子子’者，殊之以關適庶也。",
            "编号": "100061"
        },
        {
            "类型": "经传注",
            "内容": "叔父之長殤、中殤，姑姊妹之長殤、中殤，昆弟之長殤、中殤，夫之昆弟之女子子之長殤、中殤，適孫之長殤、中殤，大夫之庶子爲適昆弟之長殤、中殤，公爲適子之長殤、中殤，大夫爲適子之長殤、中殤。【注】公，君也。諸侯、大夫不降適殤者，重適也。天子亦如之。",
            "编号": "100062"
        },
        {
            "类型": "经传注",
            "内容": "其長殤皆九月，纓絰；其中殤七月，不纓絰。【注】絰有纓者爲其重也。自大功以上，絰有纓，以一條繩爲之。小功以下，絰無纓也。",
            "编号": "100063"
        },
        {
            "类型": "经传注",
            "内容": "大功布衰裳，牡麻絰，纓，布帶，三月受以小功衰，即葛，九月者【注】受，猶承也。傳曰：大功布九升，小功布十一升。【注】此受之下也，以發傳者，明受盡於此也，又受麻絰以葛絰。《閒傳》曰：‘大功之葛與小功之麻同。’凡天子、諸侯、卿、大夫既虞，士卒哭，而受服。正言三月者，天子、諸侯無大功，主於大夫士也。此雖有君爲姑姊妹女子子嫁於國君者，非內喪也。古文依此禮也。",
            "编号": "100064"
        },
        {
            "类型": "经传注",
            "内容": "姑姊妹女子子適人者。傳曰：何以大功也？出也。出必降之者，蓋有受我而厚之者。",
            "编号": "100065"
        },
        {
            "类型": "经传注",
            "内容": "從父昆弟。【注】世父、叔父之子也。其姊妹在室亦如之。",
            "编号": "100066"
        },
        {
            "类型": "经传注",
            "内容": "爲人後者爲其昆弟。傳曰：何以大功也？爲人後者降其昆弟也。",
            "编号": "100067"
        },
        {
            "类型": "经传注",
            "内容": "庶孫。【注】男女皆是。《下殤小功章》曰：‘爲姪、庶孫，丈夫婦人同。’",
            "编号": "100068"
        },
        {
            "类型": "经传注",
            "内容": "適婦。【注】適婦，適子之妻。傳曰：何以大功也？不降其適也。【注】婦言適者，從夫名。",
            "编号": "100069"
        },
        {
            "类型": "经传注",
            "内容": "女子子適人者爲眾昆弟。【注】父在則同，父沒乃爲父後者服期也。",
            "编号": "100070"
        },
        {
            "类型": "经传注",
            "内容": "姪，丈夫、婦人，報。【注】爲姪，男女服同。傳曰：姪者何也？謂吾姑者，吾謂之姪。",
            "编号": "100071"
        },
        {
            "类型": "经传注",
            "内容": "夫之祖父母、世父母、叔父母。傳曰：何以大功也？從服也。夫之昆弟何以無服也？其夫屬乎父道者，妻皆母道也。其夫屬乎子道者，妻皆婦道也。謂弟之妻婦者，是嫂亦可謂之母乎？故名者，人治之大者也，可無慎乎？【注】道，猶行也，言婦人棄姓，無常秩，嫁於父行則爲母行，嫁於子行則爲婦行。謂弟之妻爲婦者，卑遠之，故謂之婦。嫂者，尊嚴之稱，是嫂亦可謂之母乎？叟，老人稱也，是爲序男女之別爾。若己以母婦之服服兄弟之妻，兄弟之妻以舅子之服服己，則是亂昭穆之序也。‘治’猶理也，父母兄弟夫婦之理，人倫之大者，可不慎乎？《大傳》曰：‘同姓從宗合族屬，異姓主名治際會，名著而男女有別。’",
            "编号": "100072"
        },
        {
            "类型": "经传注",
            "内容": "大夫爲世父母、叔父母、子、昆弟、昆弟之子爲士者。【注】子謂庶子。傳曰：何以大功也？尊不同也，尊同，則得服其親服。【注】尊同，謂亦爲大夫者。親服，期。",
            "编号": "100073"
        },
        {
            "类型": "经传注",
            "内容": "公之庶昆弟、大夫之庶子，爲母、妻、昆弟。【注】公之庶昆弟，則父卒也。大夫之庶子，則父在也。其或爲母，謂妾子也。傳曰：何以大功也？先君馀尊之所厭，不得過大功也。大夫之庶子，則從乎大夫而降也。父之所不降，子亦不敢降也。【注】言從乎大夫而降，則於父卒如國人也。昆弟，庶昆弟也，舊讀昆弟在下，其於厭降之義，宜蒙此傳也，是以上而同之。父所不降，謂適也。",
            "编号": "100074"
        },
        {
            "类型": "经传注",
            "内容": "皆爲其從父昆弟之爲大夫者。【注】皆者，言其互相爲服，尊同則不相降，其爲士者降在小功，適子爲之亦如之。",
            "编号": "100075"
        },
        {
            "类型": "经传注",
            "内容": "爲夫之昆弟之婦人子適人者。【注】婦人子者，女子子也。不言女子子者，因出見恩疏。",
            "编号": "100076"
        },
        {
            "类型": "经传注",
            "内容": "大夫之妾爲君之庶子。【注】下傳曰‘何以大功也？妾爲君之黨服，得與女君同’，指爲此也。妾爲君之長子亦三年，自爲其子期，異於女君也。士之妾爲君之眾子亦期。",
            "编号": "100077"
        },
        {
            "类型": "经传注",
            "内容": "女子子嫁者未嫁者爲世父母、叔父母、姑、姊妹。【注】舊讀合‘大夫之妾爲君之庶子、女子子嫁者未嫁者’，言大夫之妾爲此三人服也。傳曰：嫁者，其嫁於大夫者也。未嫁者，成人而未嫁者也。何以大功也？妾爲君之黨服，得與女君同。下言爲世父母、叔父母、姑、姊妹者，謂妾自服其私親也。【注】此不辭，即實爲妾遂自服其私親，當言‘其’以明之。‘齊衰三月章’曰：‘女子子嫁者、未嫁者爲曾祖父母。’經與此同，足以明之矣。傳所云‘何以大功也？妾爲君之黨服，得與女君同’，文爛在下爾。女子子成人者有出道，降旁親及將出者，明當及時也。",
            "编号": "100078"
        },
        {
            "类型": "经传注",
            "内容": "大夫、大夫之妻、大夫之子、公之昆弟，爲姑姊妹、女子子嫁於大夫者，君爲姑姊妹、女子子嫁於國君者。傳曰：何以大功也？尊同也。尊同則得服其親服。諸侯之子稱公子，公子不得禰先君；公子之子稱公孫，公孫不得祖諸侯。此自卑別於尊者也。若公子之子孫，有封爲國君者，則世世祖是人也，不祖公子。此自尊別於卑者也。是故始封之君不臣諸父昆弟，封君之子不臣諸父而臣昆弟，封君之孫盡臣諸父昆弟。故君之所爲服，子亦不敢不服也；君之所不服，子亦不敢服也。【注】不得禰、不得祖者，不得立其廟而祭之也。卿大夫以下祭其祖禰，則世世祖是人。不得祖公子者，後世爲君者祖此受封之君，不得祀別子也。公子若在，高祖以下則如其親服。後世遷之，乃毀其廟爾。因國君以尊降其親，故終說此義云。",
            "编号": "100079"
        },
        {
            "类型": "经传注",
            "内容": "繐衰裳，牡麻絰，既葬除之者。傳曰：繐衰者何？以小功之繐也。【注】治其縷如小功，而成布尊四升半，細其縷者，以恩輕也。升數少者，以服至也。凡布細而疏者謂之繐，今南陽有鄧繐。",
            "编号": "100080"
        },
        {
            "类型": "经传注",
            "内容": "諸侯之大夫爲天子。傳曰：何以繐衰也？諸侯之大夫以時接見乎天子。【注】接，猶會也，諸侯之大夫以時會見於天子而服之，則其士庶民不服可知。",
            "编号": "100081"
        },
        {
            "类型": "经传注",
            "内容": "小功布衰裳，澡麻帶絰，五月者。【注】澡者，治去莩垢，不絕其本也。《小記》曰：‘下殤小功帶，澡麻，不絕其本，屈而反，以報之。’",
            "编号": "100082"
        },
        {
            "类型": "经传注",
            "内容": "叔父之下殤，適孫之下殤，昆弟之下殤，大夫庶子爲適昆弟之下殤，爲姑、姊妹、女子子之下殤。",
            "编号": "100083"
        },
        {
            "类型": "经传注",
            "内容": "爲人後者爲其昆弟，從父昆弟之長殤。傳曰：問者，曰中殤何以不見也？大功之殤中從上，小功之殤中從下。【注】問者，緣從父昆弟之下殤在緦麻也。大功小功皆謂服其成人也。大功之殤中從上，則齊衰之殤亦中從上也。此主謂大夫之爲殤者服也。凡不見者，以此求之也。",
            "编号": "100084"
        },
        {
            "类型": "经传注",
            "内容": "爲夫之叔父之長殤【注】不見中殤者，中從下也。",
            "编号": "100085"
        },
        {
            "类型": "经传注",
            "内容": "昆弟之子女子子、夫之昆弟之子女子子之下殤。",
            "编号": "100086"
        },
        {
            "类型": "经传注",
            "内容": "爲姪庶孫丈夫婦人之長殤。",
            "编号": "100087"
        },
        {
            "类型": "经传注",
            "内容": "大夫、公之昆弟、大夫之子爲其昆弟、庶子、姑姊妹、女子子之長殤。【注】大夫爲昆弟之長殤小功，謂爲士者若不仕者也。以此知爲大夫無殤服也。公之昆弟不言庶者，此無服，無所見也。大夫之子不言庶者，關適子，亦服此殤也。云‘公之昆弟爲庶子之長殤’，則知公之昆弟猶大夫。",
            "编号": "100088"
        },
        {
            "类型": "经传注",
            "内容": "大夫之妾爲庶子之長殤。【注】君之庶子。",
            "编号": "100089"
        },
        {
            "类型": "经传注",
            "内容": "小功布衰裳，牡麻絰，即葛，五月者【注】即，就也。《小功》經，三月變麻，因故衰以就葛絰帶而五月也。《閒傳》曰：小功之葛與緦之麻同，舊說小功以下吉屨無絇也。",
            "编号": "100090"
        },
        {
            "类型": "经传注",
            "内容": "從祖、祖父母、從祖父母，報。【注】祖父之昆弟之親。",
            "编号": "100091"
        },
        {
            "类型": "经传注",
            "内容": "從祖昆弟。【注】父之從父昆弟之子。",
            "编号": "100092"
        },
        {
            "类型": "经传注",
            "内容": "從父姊妹。【注】父之昆弟之女。",
            "编号": "100093"
        },
        {
            "类型": "经传注",
            "内容": "孫適人者。【注】孫者，子之子女，孫在室亦大功也。",
            "编号": "100094"
        },
        {
            "类型": "经传注",
            "内容": "三者適人其服同。",
            "编号": "100095"
        },
        {
            "类型": "经传注",
            "内容": "爲人後者爲其姊妹適人者。【注】不言姑者，舉其親者而恩輕者降可知。",
            "编号": "100096"
        },
        {
            "类型": "经传注",
            "内容": "爲外祖父母。傳曰：何以小功也？以尊加也。",
            "编号": "100097"
        },
        {
            "类型": "经传注",
            "内容": "從母，丈夫婦人，報。【注】從母，母之姊妹。傳曰：何以小功也？以名加也。外親之服皆緦也。【注】外親異姓，正服不過緦。丈夫婦人，姊妹之子，男女同。",
            "编号": "100098"
        },
        {
            "类型": "经传注",
            "内容": "夫之姑姊妹、娣姒婦，報。【注】夫之姑姊妹不殊在室及嫁者，因恩輕略從降。傳曰：娣姒婦者，弟長也，何以小功也？以相與居室中，則生小功之親焉。【注】娣姒婦者，兄弟之妻相名也。長婦謂稚婦爲娣婦，娣婦謂長婦爲姒婦。",
            "编号": "100099"
        },
        {
            "类型": "经传注",
            "内容": "大夫、大夫之子、公之昆弟爲從父昆弟、庶孫、姑姊妹女子子適士者。【注】從父昆弟及庶孫，亦謂爲士者。",
            "编号": "100100"
        },
        {
            "类型": "经传注",
            "内容": "大夫之妾爲庶子適人者。【注】君之庶子，女子子也。庶女子子在室大功，其嫁於大夫亦大功。",
            "编号": "100101"
        },
        {
            "类型": "经传注",
            "内容": "庶婦。【注】夫將不受重者。",
            "编号": "100102"
        },
        {
            "类型": "经传注",
            "内容": "君母之父母、從母。【注】君母，父之適妻也。從母，君母之姊妹。傳曰：何以小功也？君母在，則不敢不從服。君母不在，則不服。【注】不敢不服者，恩實輕也。凡庶子爲君母，如適子。",
            "编号": "100103"
        },
        {
            "类型": "经传注",
            "内容": "君子子爲庶母慈己者。【注】君子子者，大夫及公子之適妻子。傳曰：君子子者，貴人之子也。爲庶母何以小功也？以慈己加也。【注】云君子子者，則父在也，父沒則不服之矣。以慈己加，則君子子亦以士禮爲庶母緦也。《內則》曰：‘異爲孺子室於宮中，擇於諸母與可者，必求其寬裕慈惠、溫良恭敬、慎而寡言者，使爲子師。其次爲慈母，其次爲保母，皆居子室。他人無事不往。’又曰：‘大夫之子有食母。’庶母慈己者，此之謂也。其可者賤於諸母，謂傅姆之屬也，其不慈己則緦可矣。不言師保，慈母居中服之可知也。國君世子生，卜士之妻、大夫之妾，使食子三年，而出見於公宮，則劬非慈母也。士之妻自養其子。",
            "编号": "100104"
        },
        {
            "类型": "经传注",
            "内容": "緦麻三月者【注】緦麻，布衰裳而麻絰帶也。不言衰絰，略，輕服省文。傳曰：緦者，十五升抽其半，有事其縷，無事其布曰緦。【注】謂之緦者，治其縷，細如絲也。或曰有絲，朝服用布，何衰用絲乎？抽猶去也，《雜記》曰：緦冠繰纓。",
            "编号": "100105"
        },
        {
            "类型": "经传注",
            "内容": "族曾祖父母，族祖父母，族父母，族昆弟。【注】族曾祖父者，曾祖昆弟之親也；族祖父者，亦高祖之孫。則高祖有服明矣。",
            "编号": "100106"
        },
        {
            "类型": "经传注",
            "内容": "庶孫之婦。",
            "编号": "100107"
        },
        {
            "类型": "经传注",
            "内容": "庶孫之中殤。【注】庶孫者，成人大功，其殤中從上，此當爲下殤，言中殤者，字之誤爾。又，諸言‘中’者，皆連上下也。",
            "编号": "100108"
        },
        {
            "类型": "经传注",
            "内容": "從祖姑姊妹適人者，報。",
            "编号": "100109"
        },
        {
            "类型": "经传注",
            "内容": "從祖父、從祖昆弟之長殤。【注】不見中殤者，中從下。",
            "编号": "100110"
        },
        {
            "类型": "经传注",
            "内容": "外孫。【注】女子子之子。",
            "编号": "100111"
        },
        {
            "类型": "经传注",
            "内容": "從父昆弟、姪之下殤。",
            "编号": "100112"
        },
        {
            "类型": "经传注",
            "内容": "夫之叔父之中殤、下殤。【注】言中殤者，明中從下。",
            "编号": "100113"
        },
        {
            "类型": "经传注",
            "内容": "從母之長殤，報。",
            "编号": "100114"
        },
        {
            "类型": "经传注",
            "内容": "庶子爲父後者爲其母。傳曰：何以緦也？傳曰：與尊者爲一體，不敢服其私親也。然則何以服緦也？有死於宮中者，則爲之三月不舉祭，因是以服緦也。【注】君卒，庶子爲母大功。大夫卒，庶子爲母三年也。士雖在，庶子爲母皆如眾人。",
            "编号": "100115"
        },
        {
            "类型": "经传注",
            "内容": "士爲庶母。傳曰：何以緦也？以名服也。大夫以上爲庶母無服。",
            "编号": "100116"
        },
        {
            "类型": "经传注",
            "内容": "貴臣貴妾。傳曰：何以緦也？以其貴也。【注】此謂公士大夫之君也，殊其臣妾貴賤，而爲之服。貴臣，室老士也；貴妾，姪娣也。天子諸侯降其臣妾，無服。士卑無臣，則士妾又賤，不足殊，有子則爲之緦，無子則已。",
            "编号": "100117"
        },
        {
            "类型": "经传注",
            "内容": "乳母。【注】謂養子者有他故，賤者代之慈己。傳曰：何以緦也？以名服也。",
            "编号": "100118"
        },
        {
            "类型": "经传注",
            "内容": "從祖昆弟之子。【注】族父母爲之服。",
            "编号": "100119"
        },
        {
            "类型": "经传注",
            "内容": "曾孫。【注】孫之子。",
            "编号": "100120"
        },
        {
            "类型": "经传注",
            "内容": "父之姑。【注】歸孫爲祖父之姊妹。",
            "编号": "100121"
        },
        {
            "类型": "经传注",
            "内容": "從母昆弟。傳曰：何以緦也？以名服也。",
            "编号": "100122"
        },
        {
            "类型": "经传注",
            "内容": "甥。【注】姊妹之子。傳曰：甥者何也？謂吾舅者，吾謂之甥。何以緦也？報之也。",
            "编号": "100123"
        },
        {
            "类型": "经传注",
            "内容": "壻。【注】女子子之夫也。傳曰：何以緦？報之也。",
            "编号": "100124"
        },
        {
            "类型": "经传注",
            "内容": "妻之父母。傳曰：何以緦？從服也。【注】從於妻而服之。",
            "编号": "100125"
        },
        {
            "类型": "经传注",
            "内容": "姑之子。【注】外兄弟也。傳曰：何以緦？報之也。",
            "编号": "100126"
        },
        {
            "类型": "经传注",
            "内容": "舅。【注】母之昆弟。傳曰：何以緦？從服也。【注】從於母而服之。",
            "编号": "100127"
        },
        {
            "类型": "经传注",
            "内容": "舅之子。【注】內兄弟也。傳曰：何以緦？從服也。",
            "编号": "100128"
        },
        {
            "类型": "经传注",
            "内容": "夫之姑姊妹之長殤。",
            "编号": "100129"
        },
        {
            "类型": "经传注",
            "内容": "夫之諸祖父母，報。【注】諸祖父者，夫之所爲小功，從祖祖父母、外祖父母。或曰：曾祖父母。曾祖於曾孫之婦無服，而云報乎？曾祖父母正服小功，妻從服緦。",
            "编号": "100130"
        },
        {
            "类型": "经传注",
            "内容": "君母之昆弟。傳曰：何以緦？從服也。【注】從於君母而舅服之也。君母在則不敢不從服，君母卒則不服也。",
            "编号": "100131"
        },
        {
            "类型": "经传注",
            "内容": "從父昆弟之子之長殤、昆弟之孫之長殤。",
            "编号": "100132"
        },
        {
            "类型": "经传注",
            "内容": "爲夫之從父昆弟之妻。傳曰：何以緦也？以爲相與同室，則生緦之親焉。長殤、中殤降一等，下殤降二等。齊衰之殤中從上，大功之殤中從下。【注】同室者不如居室之親也，齊衰、大功皆服其成人也。大功之殤中從下，則小功之殤亦中從下也。此主謂妻爲夫之親服也。凡不見者以此求之。",
            "编号": "100133"
        },
        {
            "类型": "经传注",
            "内容": "公子爲其母練冠麻，麻衣縓縁。爲其妻縓冠葛絰帶，麻衣縓緣。皆旣葬除之。【注】公子，君之庶子也。其或爲母，謂妾子也。麻者，緦麻之絰帶也。此麻衣者，如小功布深衣，爲不制衰裳，變也。《詩》云：‘麻衣如雪。’縓，淺絳也，一染謂之縓。練冠而麻衣縓緣，三年，練之受飾也。《檀弓》曰：‘練，練衣黃縓緣。’諸侯之妾子厭於父，爲母不得伸，權制爲此服，不奪其恩也。爲妻縓冠葛絰帶，妻輕。傳曰：何以不在五服之中也？君之所不服，子亦不敢服也。君之所爲服，子亦不敢不服也。【注】君之所不服，謂妾與庶婦也。君之所爲服，謂夫人與適婦也。諸侯之妾，貴者視卿，賤者視大夫，皆三月而葬。",
            "编号": "100134"
        },
        {
            "类型": "经传注",
            "内容": "大夫、公之昆弟、大夫之子，於兄弟降一等。【注】兄弟猶言族親也，凡不見者以此求之。",
            "编号": "100135"
        },
        {
            "类型": "经传注",
            "内容": "爲人後者於兄弟降一等，報。於所爲後之兄弟之子若子。【注】言‘報’者，嫌其爲宗子不降。",
            "编号": "100136"
        },
        {
            "类型": "经传注",
            "内容": "兄弟皆在他邦，加一等。不及知父母，與兄弟居，加一等。【注】皆在他邦，謂行仕、出遊若辟仇，不及知父母，父母早卒。傳曰：何如則可謂之兄弟？傳曰：小功以下爲兄弟。【注】於此發兄弟傳者，嫌大功已上又加也。大功已上若皆在他國，則親自親矣，若不及知父母，則固同財矣。",
            "编号": "100137"
        },
        {
            "类型": "经传注",
            "内容": "朋友皆在他邦，袒免，歸則已。【注】謂服無親者，當爲之主，每至袒時則袒，袒則去冠，代之以免。舊說云，以爲免象冠，廣一寸。‘已’猶止也，歸有主則止也。主若幼少則未止。《小記》曰：‘大功者，主人之喪有三年者，則必爲之再祭，朋友虞祔而已。’",
            "编号": "100138"
        },
        {
            "类型": "经传注",
            "内容": "朋友麻。【注】朋友雖無親，有同道之恩，相爲服緦之絰帶。《檀弓》曰‘群居則絰，出則否。’其服吊服也，《周禮》曰‘凡吊當事則弁絰服’。弁絰者如爵弁，而素加環絰也。其服有三，錫衰也，緦衰也，疑衰也，王爲三公六卿錫衰，爲諸侯緦衰，爲大夫士疑衰，諸侯及卿大夫亦以錫衰爲吊服，當事乃弁絰，否則皮弁，辟天子也。士以緦衰爲喪服，其吊服則疑衰也。舊說以爲士吊服布上素下，或曰素委貌冠加朝服，《論語》曰‘緇衣羔裘’，又曰‘羔裘元冠不以吊’，何朝服之有乎？然則二者皆有似也。此實疑衰也，其弁絰皮弁之時，則如卿大夫然。又改其裳以素，辟諸侯也。朋友之相爲服，即士吊服疑衰素裳。庶人不爵弁，則其吊服素冠委貌。",
            "编号": "100139"
        },
        {
            "类型": "经传注",
            "内容": "君之所爲兄弟服，室老降一等。【注】公士大夫之君。",
            "编号": "100140"
        },
        {
            "类型": "经传注",
            "内容": "夫之所爲兄弟服，妻降一等。",
            "编号": "100141"
        },
        {
            "类型": "经传注",
            "内容": "庶子爲後者爲其外祖父母、從母、舅，無服；不爲後如邦人。",
            "编号": "100142"
        },
        {
            "类型": "经传注",
            "内容": "宗子孤爲殤，大功衰、小功衰皆三月，親則月算如邦人。【注】言孤，有不孤者。不孤，則族人不爲殤服服之也。不孤，謂父有廢疾，若年七十而老，子代主宗事者也。孤爲殤，長殤中殤大功衰，下殤小功衰，皆如殤服而三月，謂與宗子絕屬者也。親謂在五屬之內算數也。月數如邦人者，與宗子有期之親者，成人服之齊衰期，長殤大功衰九月，中殤大功衰七月，下殤小功衰五月。有大功之親者，成人服之齊衰三月，卒哭，受以大功衰九月，其長殤中殤大功衰五月，下殤小功衰三月。有小功之親者，成人服之齊衰三月，卒哭受以小功衰五月，其殤與絕屬者同。有緦麻之親者，成人及殤皆與絕屬者同。",
            "编号": "100143"
        },
        {
            "类型": "经传注",
            "内容": "改葬緦。【注】謂墳墓以他故崩壞，將亡失屍柩也。言改葬者，明棺物毀敗，改設之如葬時也。其奠如大殮，從廟之廟，從墓之墓，禮宜同也。服緦者，臣爲君也，子爲父也，妻爲夫也。必服緦者，親見尸柩，不可以無服。緦三月而除之。",
            "编号": "100144"
        },
        {
            "类型": "经传注",
            "内容": "童子唯當室緦。【注】童子，未冠之稱也。當室者，爲父後承家事者。爲家主，與族人爲禮，於有親者雖恩不至，不可以無服也。傳曰：不當事則無緦服也。",
            "编号": "100145"
        },
        {
            "类型": "经传注",
            "内容": "凡妾爲私兄弟如邦人。【注】嫌厭降之也。私兄弟自其族親也。然則女君有以尊降其兄弟者，謂士之女爲大夫妻，大夫之女爲諸侯夫人，諸侯之女爲天王后也。父卒，昆弟之爲父後者、宗子，亦不敢降也。",
            "编号": "100146"
        },
        {
            "类型": "经传注",
            "内容": "大夫吊於命婦錫衰，命婦吊於大夫亦錫衰。【注】吊於命婦，命婦死也。吊於大夫，大夫死也。《小記》曰：‘諸侯吊，必皮弁錫衰。’《服問》曰：‘公爲卿大夫錫衰以居，出亦如之，當事則弁絰。大夫相爲亦然。爲其妻，往則服之，出則否。’傳曰：錫者何也？麻之有錫者也。錫者，十五升抽其半，無事其縷，有事其布曰錫。【注】謂之錫者，治其布使之滑易也。不錫者，不治其縷，哀在內也。緦者，不治其布，哀在外。君及卿大夫吊士，雖當事，皮錫衰而已。士之相吊則如朋友服矣，疑衰素裳，凡婦人相吊，吉笄無首素總。",
            "编号": "100147"
        },
        {
            "类型": "经传注",
            "内容": "女子子適人者爲其父母，婦爲舅姑，惡笄有首以髽。卒哭，子折笄首，以笄，布總。【注】言‘以髽’，則髽有著笄者明矣。傳曰：笄有首者，惡笄之有首也。惡笄者，櫛笄也。折笄首者，折吉笄之首也。吉笄者，象笄也。何以言子折笄首而不言婦，終之也。【注】櫛笄者，以櫛之木爲笄。或曰榛笄有首者，若今時刻鏤摘頭矣。卒哭，而喪之大事畢，女子子可以歸於夫家，而著吉笄。吉笄尊，變其尊者，婦人之義也。折其首者，爲其大飾也。據在夫家宜言婦，終之者，終子道於父母之恩。",
            "编号": "100148"
        },
        {
            "类型": "经传注",
            "内容": "妾爲女君、君之長子，惡笄有首布總。",
            "编号": "100149"
        },
        {
            "类型": "经传注",
            "内容": "凡衰外削幅，裳內削幅，幅三袧。【注】削猶殺也。大古冠布衣布，先知爲上，外殺其幅，以便體也。後知爲下，內殺其幅，稍有飾也。後世聖人易之，以此爲喪服。袧者，謂辟兩側空中央也。祭服、朝服，辟積無數，凡裳前三幅，後四幅也。",
            "编号": "100150"
        },
        {
            "类型": "经传注",
            "内容": "若齊，裳內衰外。【注】齊，緝也。凡五服之衰，一斬四緝，緝裳者，內展之。緝衰者，外展之。",
            "编号": "100151"
        },
        {
            "类型": "经传注",
            "内容": "負廣出於適寸。【注】負，在背上者也。適，辟領也。負出於辟領外旁一寸。",
            "编号": "100152"
        },
        {
            "类型": "经传注",
            "内容": "適博四寸，出於衰。【注】博，廣也，辟領廣四寸，則與闊中八寸也，兩之爲尺六寸也。出於衰者，旁出衰外，不著寸數者，可知也。",
            "编号": "100153"
        },
        {
            "类型": "经传注",
            "内容": "衰長六寸，博四寸。【注】廣袤當心也。前有衰，後有負板，左右有辟領，孝子哀戚無所不在。",
            "编号": "100154"
        },
        {
            "类型": "经传注",
            "内容": "衣带下尺。【注】衣帶下尺者，要也。廣尺，足以掩裳上際也。",
            "编号": "100155"
        },
        {
            "类型": "经传注",
            "内容": "衽，二尺有五寸。【注】衽，所以掩裳際也。二尺五寸，與有司紳齊也。上正一尺，燕尾二尺五寸。凡用布三尺五寸。",
            "编号": "100156"
        },
        {
            "类型": "经传注",
            "内容": "袂屬幅。【注】屬猶連也，連幅謂不削。",
            "编号": "100157"
        },
        {
            "类型": "经传注",
            "内容": "衣二尺有二寸。【注】此謂袂中也。言衣者，明與身參齊二尺二寸，其袖足以容中人之肱也。衣自領至要二尺二寸，倍之，四尺四寸，加辟領八寸，而又倍之，凡衣用布，一丈四寸。",
            "编号": "100158"
        },
        {
            "类型": "经传注",
            "内容": "祛，尺二寸。【注】祛，袖口也，尺二寸，足以容中人之倂兩手也。吉時拱尚左手，喪時拱尚右手。",
            "编号": "100159"
        },
        {
            "类型": "经传注",
            "内容": "衰三升、三升有半，其冠六升，以其冠爲受，受冠七升。【注】衰，斬衰也。或曰：三升半者，義服也。其冠六升，齊衰之下也。斬衰正服，變而受之。此服也，三升、三升半，其受冠皆同，以服至尊，宜少差也。",
            "编号": "100160"
        },
        {
            "类型": "经传注",
            "内容": "齊衰四升，其冠七升，以其冠爲受，受冠八升。【注】言受以大功之上也。此謂爲母服也。齊衰正服五升，其冠八升，義服六升，其冠九升，亦以其冠爲受。凡不著之者，服之首主於父母。",
            "编号": "100161"
        },
        {
            "类型": "经传注",
            "内容": "繐衰四升有半，其冠八升。【注】此謂諸侯之大夫爲天子繐衰也。服在小功之上者，欲著其縷之精麤也，升數在齊衰之中者，不敢以兄弟之服服至尊也。",
            "编号": "100162"
        },
        {
            "类型": "经传注",
            "内容": "大功八升若九升，小功十升若十一升。【注】此以小功受大功之差也。不言七升者，主於受服，欲其文相值。言服降而在大功者，衰七升，正服衰八升，其冠皆十升。義服九升，其冠十一升，亦皆以其冠爲受也。斬衰受之以下，大功受之以正者，重者輕之，輕者從禮，聖人之意然也。其降而在小功者，衰十升，正服衰十一升，義服衰十二升，皆以即葛，及緦麻無受也。此大功不言受者，其章既著之。",
            "编号": "100163"
        }
    ],
    "level=2": [
        {
            "类型": "锡恭先生",
            "内容": "傳‘衰三升’，賈氏以爲，爲君義服，衰三升半，不言者，以縷如三升半，成布三升，故直舉三升，舉正以包義。錫恭案，夫曰縷如三升半者，必先有三升半之布，而後此縷可如之。今如疏說，斬衰義服既成布三升，而齊衰降服四升，則三升有半之布施於何服也？若本無三升有半之布，則此縷安得云如之？有以知疏之難通矣。然則，三升有半者，即義服斬衰成布之數也。然賈疏致此誤者亦自有故。雜記注以縷如三升半而三升爲士異於大夫之服。又言士以臣服君之斬衰爲其父，因牽連而爲此說。竊考鄭君之意，祗謂縷如臣服君之斬衰服其父耳，不得引以證此義服也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏繼公謂其領袖亦有純，作傳之人未詳。錫恭按，此語在傳釋斬衰裳下，意謂斬衰之領袖有純也。不知領袖之純在衰內之中衣，五服皆然，詳記辟領下。不得謂衰之領袖有純也。況衰既斬矣，中衣之領袖必不純，故帶緣必各視其冠。傳於‘疏衰杖期章’始著其文，明斬衰及齊衰三年皆不緣也。若如敖說，邊下不緝而領袖有純，且皆在一衰，成何服乎？",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "盛氏世佐謂，衰、裳、絰、帶、冠、纓，六者皆以麻爲之。錫恭按，盛氏昧於麻布之辨。衰、裳、冠以布，絰以麻，而絞帶與纓則以麻之爲繩者。繩猶可稱麻，布不可稱麻也。以上釋衰裳。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "錫恭按，郊特牲云：‘大古冠布齊則緇之。’注云：‘雜記曰：大白緇布之冠，皆不蕤。大白，即大古白布冠，今喪冠也。齊則緇之，鬼神尚幽閒也。’是緇布冠與大白冠惟緇與白之異耳，其制固同也。士冠禮‘緇布冠有缺項’，則大白冠亦當有缺項。郊特牲注以大白爲今喪冠，則喪冠象大白，而首絰爲象其缺項也。大白冠之缺項無聞，而緇布冠之缺項猶存其略於士冠禮，故鄭君云‘象緇布冠之缺項’，言必有徵也。敖氏、吳氏可謂蚍蜉撼樹矣。曹氏辨之已詳，愚不復贅云。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "又按，傳云：‘左本在下。’濟陽 張氏述朱子之意，可謂擇精語詳矣。乃戴氏震記絰帶篇云：‘斬衰苴絰，麻本自右交於左而在下。齊衰、大功，牡麻絰皆有本，自左加於右之上。’釋其語意，謂先置麻末，而後以麻本下之上之。不知古人喪服多順物之性，如杖之下本是其類。朱子說絰，先置麻本，而後以麻末上之下之，順其自然之性也，即鄭君注‘杖下本’之誼。戴氏必欲矯之，其意與敖氏矯鄭君同。且矯朱子而并戾鄭君，與敖氏殊塗而同謬。近人多糾敖而不糾戴，非公論也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "又按，檀弓記叔仲皮學子柳節，樛絰與環絰并舉。環絰無在要者，則此樛絰爲首絰也。疏云：‘樛謂兩股相交，五服皆然。’是斬衰故樛絰也。自司馬氏書儀於要絰著兩股相交而首絰無文，家禮因之，而後人有疑兩股相交專爲要絰，而首絰爲單股者。夫明人無禮學專家，邱氏濬等皆不必深責。乃胡氏撰正義，有‘首絰亦謂之環絰’之文，且明著於‘斬衰章’，不可解也。以上釋首絰。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "曹氏元弼云：‘說文：“申，神也。”七月陰气成，體自申束。从臼，自持也。釋名 釋天云：“申，身也。物皆成其本，體各申束之，使備成也。”禮 月令記正義謂漢書 律厤志云：“申堅於申。則申，堅也。’然則申束者，堅束也。’以朱子解申束謂重累束之爲非，而引左傳正義及鄉黨圖考證革帶在大帶之上。錫恭按，雜記‘申加大帶於上’，注云：‘此帶亦以素爲之。申，重也，重於革帶也。’言重加大帶者，明雖有變必備此二帶也。孔疏：‘重加大帶於革帶之上者，象生時大帶也。’是則大帶重於革帶之上，記注已有明徵。朱子之說，實本鄭君‘重累之正，所以堅束之’也。要絰之象大帶，義取於此。曹氏固宗鄭者，偶不察爾。以上釋要絰。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏說‘皆下本’曰：‘“皆”者，皆二杖也。下本，所以別於吉。凡吉杖，下末。曲禮曰，“獻杖者執末”，謂吉杖也。’錫恭按，既夕記：‘杖下本，竹、桐一也’，注云：‘順其性。’敖云‘別於吉’，亦與注義立異也。夫喪服因於大古，多以反古順性爲主。檀弓：‘古者冠縮縫，今也衡縫，故喪冠之反吉，非古也。’注云：‘解時人之惑。喪冠縮縫，古冠耳。’此言喪冠象古冠，所謂大古冠布也。而以爲反吉，時人之惑也。夫順性猶反古也。反古與順性，皆謂從其初。則推檀弓論冠之義以論杖，既夕記注義不可易也。如敖氏說，得無與時人之惑同？",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏又曰：‘杖初爲有爵者居重喪而設，所以優貴者也。其後乃生檐主、輔病之義焉。’錫恭按，檐主後於優貴，是固然矣。而輔病不後於優貴也。原杖之初，生於輔病。惟有德者爲父母致病深。天下有道，小德役大德，小賢役大賢。喪服四制：‘百官備，萬物具，不言而事行者，扶而起；言而後事行者，杖而起；身自執事而後行者，面垢而已。’此可見爵之尊卑視德之大小；而德有大小，故病有淺深也。德與爵不可分爲二，然則傳先言爵，次檐主，次輔病，何也？夫有德必有爵，常也；世容有德修而未有爵者，樂正造士、大夫士適子，皆與適子者喪主也，因而喪主皆杖，故檐主次之。然有德者何常之有？故別出輔病，爲無爵而非主者言之。其實爵中已含輔病之義，言爵足兼輔病，言輔病以別無爵也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "婦人不杖，說者多端。錫恭按，嘗細籀傳文曰‘杖者何？爵也’，注謂天子、諸侯、卿、大夫、士，雖專主丈夫言，然婦人之有爵者，可推而同之也。曰‘無爵而杖者何？檐主也’。注：‘尊其爲主也。’不別言丈夫、婦人，則丈夫、婦人之爲喪主皆杖也。曰‘非主而杖者何？輔病也’。注：‘謂眾子也。’按，喪服經‘眾子’兼男女，則女子子在室者亦杖也。曰‘童子何以不杖？不能病也’。傳注不明言男女，而喪服小記注云：‘女子子在室，亦童子也。’則童子不杖，實兼男女未冠笄者也。乃繼之曰：‘婦人何以不杖？亦不能病也’。然則此婦人者，既不有爵，又不爲主，非童子，而亦不能病者也。如何而可以當此婦人耶？攷喪大記云：‘士之喪，三日之朝，婦人皆杖。’注云：‘婦人皆杖，謂主婦，容妾爲君、女子子在室者。’按，‘容’者，不定之辭。女子子有成人，有未成人，此當與童子不杖相證，不具論。妾爲君云‘容’者，則有二義。蓋士有有妾者，有無妾者。容有妾者爲君，此一義也。而士之於妾，恩情不同。小記曰：‘士妾有子而爲之緦，無子則已。’其爲之緦者，其恩深，此妾爲君當致病者也。不爲之緦者，其恩淺，此妾爲君未必致病者也。其能致病而杖者，所謂‘容’者之又一義也。由後一義而推之，容有能病，即容有不能病。此傳云‘不能病者不杖’，則士妾無子者爲君，其一矣。推之大夫爲貴妾緦，則妾之非貴者亦不能爲君病，而不杖矣。又小記云‘與諸侯爲兄弟者服斬’，則內宗、外宗皆爲君服斬也。其適大夫、士者，固有爵而杖矣，而所適非大夫、士，既不得以有爵而杖，而婦人居君之喪，猶臣居君之母與妻之喪，雖欲致病，而無其情也。是婦人之不杖者，又一也。傳所以特言此者，以丈夫服斬者皆杖。檀弓‘公之喪，諸達官之長杖。’注以不斬釋不杖，而公士、大夫之眾臣爲其君布帶繩屨，較凡斬衰者爲輕，乃傳云‘眾臣杖，不以即位’，雖不以即位，固猶杖也。此可見丈夫凡服斬者皆杖也。而婦人有服斬而不杖者，此則異於丈夫。傳故特爲婦人著之，而曰‘亦不能病也’。且不能病者，非情不至也，禮不可也。公父文伯卒，其母戒其妾曰：‘無瘠色，無洵涕，無掐膺，無憂容，從禮而靜，是昭吾子。’以言君不好內，則妾不致病也。此妾所由不能病也。昏義曰：‘爲天王服斬衰，服父之義也。爲后服齊衰，服母之義也。’服母之義當杖期，而小君在‘不杖期章’。故子夏曰：‘居君之母與妻之喪，居處、言語、飲食，衎爾。’反是以觀婦人之爲君，可知矣。此內宗、外宗所由不能病也。附錄釋服○以上釋杖。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏以齊衰以下帶用冠布，則斬衰用牡麻。錫恭按，傳言‘帶視其冠’，專謂齊衰以下。若斬衰，則既不用冠布矣，不得執齊衰以下者爲例。且經以‘絞帶’上蒙‘苴’文，安得云不用苴麻，而用牡麻乎？",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "胡氏正義引吳氏廷華疑義曰：‘閒傳“既虞卒哭，去麻服葛，葛帶三重”，不言何帶，則合要絰、絞帶并言可知。’錫恭按，吳說非也。閒傳注云：‘葛帶三重，謂男子也，五分去一而四糾之。婦人葛絰不葛帶。舊說云，三糾之練，而帶去一股。去一股則小於小功之絰，似非也。’據注，則閒傳明言要絰，猶此傳以要絰爲帶也。其曰五分去一，猶傳云‘齊衰之絰，斬衰之帶，去五分一以爲帶’也。以斬衰之葛與齊衰之麻同，故取此說彼也。其曰‘小於小功之絰似非’者，以既練受以功衰。大功之帶與小功之絰同，故以小於小功之絰爲非也。由此言之，閒傳明言要絰矣，安得云‘不言何帶’乎？安得云‘合要絰、絞帶并言’乎？因此知賈疏可信也。胡氏非賈是吳，非鄭義也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "錫恭按，絞帶、布帶見於經者，斬衰曰絞帶，蒙‘苴’以爲文。齊衰以下皆曰布帶，而絞帶遂專屬於斬衰，見於傳者，曰：‘絞帶者，繩帶也。’又曰：‘齊衰、大功，冠其受也；緦麻、小功，冠其衰也。帶緣各視其冠。’見於注者曰‘要絰象大帶’，又有‘絞帶象革帶’。齊衰以下用布。籀經、傳、注之義，絞帶與要絰異者，要絰以麻，絞帶以繩。麻者，未絞之繩；繩者，已絞之麻。其斬衰與他服異者，斬衰用繩，齊衰以下用布。其齊衰以下之自相異者，又在布之升數。既云各視其冠，則冠升數之差即絞帶升數之差也。首絰、要絰之度，士喪禮經言之。苴絰大鬲，要絰小焉。喪服傳言之，見本節。喪服小記言之，絰殺五分而去一。而絞帶、布帶獨未有言其度者，誠以其差在繩與布，與夫布之升數，原不在度之大小也。賈疏稱馬、鄭不言此，正漢儒明於禮制，而非馬、鄭有所闕文也。且注云‘象革帶’者，革帶所以束身，絞帶、布帶亦所以束身。過小則不堅強，過大則不堅急。革帶博二寸，而絞帶象之，其度略可睹矣。是豈有大小之可言哉？乃賈疏引王肅說，謂絞帶如要絰，又引雷次宗說，謂要絰五分去一以爲帶，不知此二說者，專指斬衰之絞帶耶？統言他服之布帶耶？如統言布帶，則要絰以麻，布帶以布。麻以圍計，布以博言。將如何而如要絰，又如何而五分去一也？若專指斬衰，則雷氏所云已嫌過大而不堅急，況如王說爲更大耶！且吉時大帶四寸，革帶二寸，而謂喪服絞帶必如要絰乎？肅之爲此說，正欲破鄭君象革帶之義。然既不象革帶，則已有要絰，又有絞帶，交加累積，復何爲乎？賈氏公彥是肅說，張氏惠言是次宗說，要皆未通乎經、傳、記、注之義者也。至於婦人喪服，賈疏言亦有絞帶以備喪禮。而呂氏大臨以爲婦人無絞帶。楊氏復疑之，近儒戴氏震誤讀開元禮，同呂氏說。錫恭按，期而小祥，婦人除乎帶，是時要絰除矣，若無絞帶、布帶，將以何爲帶乎？且帶所以持身，婦人質，終喪不變，若無絞帶、布帶，而以他帶易要絰，非所謂終喪不變也。以此言之，呂氏之說不逮賈疏遠甚也。附錄釋服。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "楊氏復引先師朱文公曰：‘革帶以束衣者，不專爲佩，而設大帶，乃申束之爾。申，重也，故謂之紳。’錫恭按，賈疏云：‘大帶申束衣，革帶以佩玉佩事佩之等。’朱子說似異而實同。其曰‘不專爲佩’，固亦兼爲佩矣。而賈疏說大帶，云申束衣。夫申，重也。既以大帶爲重，則其內必已有束衣者矣。大帶之內乃革帶也，是賈氏固以革帶爲束衣也。但古人語簡，故於革帶不復言束衣，但言以佩耳。革帶非喪服，因絞帶象之而類及，故附於後。○以上釋絞帶。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏繼公說絰纓曰：‘重服之絰，以麻之有本者爲之，又有纓。此絰左本而在下，所以見其以本爲纓也。’又曰：‘左本、右本，纓皆在左也。麻所重者本，絰所重者纓。苴麻絰，以本爲纓，明其最重也。牡麻絰，有本而不以爲纓，明其差輕也。纓皆在左者，左尊右卑，重者宜居尊處也。’又说冠绳缨曰：‘條屬、右縫，皆謂纓也。條屬者，以一條繩爲纓，而又屬於武也。右縫者，以纓之上端縫綴於武之右邊也。沈氏彤曰：‘“左”當作“右”。’必右邊者，辟絰之纓也。其屬之内以下端向上。沈氏彤曰：‘內’當作‘則’。而結於武之左邊，以固其冠也。齊衰、大功布纓亦如之。惟小功以下，則纓在左而屬於右。雜記曰：“喪冠條屬，以别吉凶。三年之練冠亦條屬、右縫，小功以下左是也。”’錫恭按，經傳於絰之纓不言屬，則非同材也，安得以苴絰之本爲纓乎？且苴絰大鬲，其圍九寸，則其徑三寸而弱，彼纓將結之以固絰也。圍九寸而徑三寸，弱者豈可結者乎？夫敖之爲此說，欲成其喪冠右縫、左縫之說，以破鄭君條屬之義也。彼以爲，大功以上絰有纓，纓在左，故冠纓縫於右。小功以下絰無纓，故冠纓縫於左。以是爲相辟，抑思大功以上所辟者，果何物耶？如云辟綴處之重耶，則絰纓自綴於絰，冠纓自綴於冠，不必辟也。如云辟綴遶處之重，則就如敖說，絰纓屬於左，不得不遶至於右而綴之；冠纓縫於右，不得不遶至於左而綴之。否則無以固其冠，與絰不能辟也。何相辟之有與？徒使冠纓偏在一邊耳。大功以上有絰、纓，猶爲左右各有一纓；小功以下絰無纓，則纓偏居於左，適爲奇衰不正之服耳，豈先王之法服哉！敖氏自以爲祧漢而宗宋，然朱子、勉斎成書具在一邊。鄭注‘喪冠條屬’亦其一端。敖氏不知宗之，乃知欲祧漢者，固不能宗宋者也。敖氏於異材者同之，首絰之纓。於同材者異之，冠之纓、武。務與先儒立異，豈朱子‘治經者必守家法’之意哉 ？",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "戴氏震曰：‘喪冠，大古冠之遺也，葢無武，其屬之冠以繩，若布自額而後交於項，及耳，垂爲纓也。是之謂“纓條屬”。’錫恭按，東原之爲此說，或以爲本雜記。雜記云：‘大白冠、緇布之冠，皆不蕤，委武元縞而后蕤。’因謂大白冠、緇布冠皆無武。緇布冠惟無武也，故以缺項爲武之始。大白冠惟無武也，故於喪冠之象之者，沒其武之名，而以爲纓條屬。攷雜記意主大白，固論喪冠，然但以爲不蕤，非以爲無武也。其曰‘委武元縞而后蕤’者，謂縞冠縞武。既祥之冠，元冠元武；復吉之冠，乃后有蕤。前此練冠尚無蕤，非謂有武斯有蕤，無蕤斯無武也。東原說與雜記不合，且尤非鄭義也。鄭君注缺項曰：‘“缺”讀如頍，著頍圍髮際，隅爲四綴以固冠也。夫冠梁不可以繫四綴，則四綴所繫者武也。’是緇布冠有武矣。士冠禮記曰：‘大古冠布齊。’則緇之大白冠，所異者白耳。其制與緇布冠同也。是大白冠有武矣。大白冠有武，故喪冠之象之者曰‘通屈一條繩爲武’。東原之說，顯與鄭義違也。且東原纓條屬之制，即鄭君纓、武同材之制也。而必曰無武，用鄭制而易鄭義，無乃生於木而還蝕其木乎？",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏又曰：‘言“鍛而勿灰”者，嫌當異於衣也，故以明之。凡五服之布皆不加灰。雜記曰：“加灰，錫也。”則凶服可知。’錫恭按，傳云‘鍛而勿灰’，與雜記云‘加灰，錫也’，兩灰字所用不同。加灰在成布之後，故錫衰加灰，謂之‘有事其布’，而緦之‘無事其布’，雜記注謂之‘不灰’。鍛而用灰在鍛濯之時。攷工記‘㡛氏涷絲以涗水漚其絲’，注云：‘涗水以所泲水也。’此用灰之一法也。又‘涷帛以欄爲灰，渥淳其帛’，注云：‘渥讀如“繒人渥菅”之渥，以欄木之灰漸釋其帛也。’此用灰之又一法也。㡛氏所言者，絲帛也。然麻亦稱漚，菅亦稱渥，與絲帛同，則鍛濯布縷，當與絲帛無甚異矣。深衣注灰治與鍛濯對文，則‘加灰’之‘灰’與此異。賈氏疏‘勿灰’云：‘但以水濯，勿用灰。’是明鍛濯之勿灰，無與成布之不加灰也。敖氏以‘加灰’證‘勿灰’之‘灰’，誤矣。○又按，既夕禮‘商祝拂柩用功布’，注云：‘功布，灰治之布也。’‘灰治’之‘灰’，與此‘勿灰’同。功布自七升以上，此六升之布未入於大功，故彼灰治，而此勿灰也。期而小祥，以八升之布爲冠，謂之‘練冠’。以七升若八升之布爲衰，謂之‘功衰’。其中衣謂之‘練衣’。是亦灰治之布也。冠曰‘練冠’，衣曰‘練衣’者，以用灰泲之水涷之故也。此用灰在鍛濯之時也。鍛濯而謂之涷者，以其灰爲欄木之灰故也。‘欄’即‘楝’。以欄木爲灰而鍛濯有涷之名，以用水涷而七升八升之衣冠有練之名。而小祥之名‘練’由此生焉。是知灰與勿灰之分，在六升與功布之閒。彼加灰與不加灰者，皆十五升而抽其半，與此勿灰所用各殊也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "賈疏云‘冠廣二寸’。錫恭按，聶氏崇義三禮圖引賈疏作‘三寸’。下文‘落頂前後’，惟聶圖與單疏作‘頂’，可見聶圖足據。溫公書儀，斬衰冠服用古禮而述冠制，亦云‘廣三寸’。讀禮通考引經傳通解續言五服冠之廣狹皆同，亦云‘廣三寸’。今通行本‘三’作‘二’。後漢書 輿服志記朱皮冠制，亦云‘廣三寸’。疑賈疏本作‘冠廣三寸’，作‘二’者，乃傳寫之誤。惟廣三寸，故可容三辟積也。以上釋冠。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "褚氏寅亮云：‘未虞以前，戸北向而無柱楣，然亦必有通岀入之處。其制或略如圭竇焉。朱子謂檐著於地。如著地，則難出入矣。’錫恭按，初喪之時，廬倚於東壁，楣之木去壁五尺，臥於地而不納明，於近壁處開戶，通出入。褚氏以難出入爲疑，是泥於開戶必在檐下也。其說未是。又張氏惠言云：‘倚廬在中門外，東方北戶。按，北戶則眾主人堊室宜在東。’錫恭按，張氏之意，以爲戶既北向，堊室不得在其北以蔽之；而堊室亦北戶，又不得在南而蔽於廬。故云堊室宜在東。夫堊室在廬之東，則廬在堊室之西，而不得倚東壁矣。亦非鄭誼。以上釋初喪居處。○錫恭按，庾氏蔚之曰：‘古者廬、堊室自是寢處之所。今以廬、堊室爲喪位，是後世之廬，名同而實異也。’通典載晉 荀訥以下說，今皆不錄。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "錫恭按，中人之搤圍九寸，二十兩曰溢，鄭注皆有定準。先王道揆法守，固不可無定準也。后儒欲以無定者易之。如雷次宗之說搤，王肅之說溢，賈氏、曹氏辨之詳矣。它若敖繼公之說升，據吳人之傳言，疑鄭注之確詁，則又不足辨者也。以上釋初喪飲食。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "錫恭按，盛氏駁敖說是也。敖以既虞後朝夕哭爲在次中，故與未虞之前朝夕哭分爲二有時，以一在殯宮，一在次中。而褚氏管見以敖說較疏爲尤賅，則猶未悟其在次中之失也。然盛氏又云：‘是時雖卒親友朝夕之哭，而喪家朝夕之哭自若也。至於廬中思憶之哭，發於孝子之情所不能已，無可卒去者，但其哀少殺於初，不必如未葬前之晝夜無時耳。疏云“卒去廬中無時之哭”，亦非云“而已”者，見其殯宫之哭以是爲節，不得非時而入中門也。傳於未葬前言“廬中之哭”，於是言“殯宫之哭”，文互見也。’按，此說亦未是。夫既不卒殯宮有時之哭，又不卒廬中無時之哭，則‘卒哭’指誰乎？盛氏亦無以自解，遂謂卒親友朝夕之哭。然小功以下，既殯而歸見。士喪禮經及注，歸則各從其事，豈能朝夕咸在乎？小功以下且不能朝夕咸在，況親友乎？以卒哭爲卒親友朝夕之哭，尤非禮之達例，疏說其未可非也。以上釋既虞哭。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "賈疏以寢門爲中門，據內外皆有哭泣，謂其門在外內位之中也。錫恭按，說文：‘中，內也。’今本作‘和也’，誤。中門對外門言，即寢門也。士喪禮：‘主人迎賓於寢門外。’注：‘寢門，內門也。’‘內’猶‘中’也。漢中秘書亦對外言‘中’。天子五門，諸侯三門，則內外之中爲中。大夫、士二門，則對外爲中。言各有當也。賈疏以寢門爲中門是也，而說中之誼則非，故辨之。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "胡氏培翚曰：‘三禮圖云：以墼累三面，上至屋，屋以瓦覆之。按，以墼累三面，亦謂倚東壁爲之。堊室亦西向開戶。’錫恭按，胡氏引三禮圖楊氏垂說以釋堊室，非也。楊說承開元禮，謂‘在東廊下’則在殯室下之廊，與注‘在中門之外’者不同。楊說謂齊衰初喪所居，在斬衰之廬南，與傳‘斬衰既練所居’疏云‘還於廬處’更爲者不同。楊說‘在東廊下’，夫東廊者，所倚爲東壁，所覆爲偏屋，故累墼止三面，而上至原有之偏屋，與注云‘屋下’者又不同。屋下者，兩下。屋兩下皆有霤，累墼周四面者也。夫楊氏自說唐制耳，不當取以釋經。聶氏失考於前，胡氏踵譌於後，故略加疏別焉。以上釋既練居處。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "敖氏繼公曰：‘注云“復平生時食”，則傳之“飯”字似當作“反”。’錫恭按，敖意‘平生’釋‘素’，‘復’字乃代‘反’字者也，而‘飯’與‘反’音又近，故云然。不知傳文‘素’字已含有‘復’字之誼。‘復’、‘平生’皆以釋傳之‘素’也。且傳文作‘飯’，則見食爲米飯，與上文‘歠粥疏食’爲類。若作‘反’，則無以見‘食’爲米飯矣，不幾與‘食肉飲酒’混乎？以此知決不作‘反’也。釋文云，今本多作‘飰’。‘飯’之爲‘飰’，猶‘汳’之爲‘汴’也，足證六朝本皆作‘飯’矣。敖說不可從。以上釋既練飲食。",
            "对应经文": "喪服，斬衰",
            "对应序号": "100002"
        },
        {
            "类型": "锡恭先生",
            "内容": "錫恭案，通典引鄭君駁異誼，言除而不言始服。蓋父母初失之時，既絕尋求之理，便當制服。後世嫌於豫凶事，故劉氏智云：‘父母死生未定，凶服不宜在身。’然死而偁喪者，以喪爲棄亡之辭。父母雖全存於彼，子已亡父母於此，安得不哀痛在心，而衰絰在身乎？荀組託始於中壽百歲，李允之父託始於父同里同年者亡。夫三年之恩疾矣，非虛加之也。奚必有所託而後始哉？",
            "对应经文": "父。傳曰：",
            "对应序号": "100003"
        },
        {
            "类型": "锡恭先生",
            "内容": "又案，敖氏繼公以此爲主於士禮，大夫以上亦存焉。蓋以高堂生所傳，稱此經爲士禮故也。然所以偁士禮者，攷大戴篇次，開卷七篇皆士禮，故因以名之，非謂全經皆士禮也。而愚即因大戴篇次，以見喪服非主於士。何也？大戴氏之意，先卑後尊，士禮最前，大夫禮次之，諸侯禮、天子禮又次之，而喪服乃居於末，是謂喪服統天子至於庶人也，何得云‘主於士禮’乎？敖之爲此說，陰以破上注‘天子以下死而相喪’之誼也。然己先無可據之地，適以形鄭誼之不可攻而已。餘見篇首盛氏世佐說。",
            "对应经文": "父。傳曰：",
            "对应序号": "100003"
        },
        {
            "类型": "锡恭先生",
            "内容": "錫恭按，周禮 司服，‘凡喪爲天王斬衰。’云‘凡’，則兼諸侯、諸臣也。此經‘諸侯爲天子’下別言‘君’。注云：‘天子、諸侯，及卿、大夫有地者皆曰君。’則此諸侯不兼諸臣，而王朝之卿、大夫、士統於下文‘君’中矣。且‘天子’對‘諸侯’之偁，故曰‘君天下曰天子’。乃徐氏乾學引周禮疏而云：‘諸侯謂分封列國者。諸臣則仕於王朝卿、大夫、士也。其中有寰內諸侯，故禮但言“諸侯爲天子”，而諸臣統於其中。’案，徐氏不顧下文‘君’中有天子，其說非矣。吳氏廷華因云：‘特言天子者，尊王不與餘君等也。’蓋以破下節注誼。而其謬實自徐氏啟之。",
            "对应经文": "諸侯爲天子",
            "对应序号": "100004"
        },
        {
            "类型": "锡恭先生",
            "内容": "又案，詩 臣工 箋：‘諸侯來朝天子，有不純臣之誼。’此自天子言之也。若諸侯自對乎天子，實全乎爲臣之誼，經以此居臣服之首。傳云‘至尊’，而純臣之誼著矣。以上釋經傳。",
            "对应经文": "諸侯爲天子",
            "对应序号": "100004"
        },
        {
            "类型": "锡恭先生",
            "内容": "錫恭按，諸侯聞天子喪，左氏、公羊、榖梁皆以爲當奔。鄭君本之，以駁說左氏者之謬。諸侯有父喪者，公羊說，父雖未葬，亦奔天子之喪。榖梁說，父在殯，則不奔。眭生說，未踰年則不奔。許氏異誼非眭生說，鄭君駮許氏說，而不盡從眭生。其以子般卒、父未葬爲言，從榖梁說也。若未踰年則與未葬不同，容有踰年而未葬者矣。惟先儒皆言父喪在殯，未知母喪在殯得同否，當攷。以上附釋諸侯奔天子喪。",
            "对应经文": "諸侯爲天子",
            "对应序号": "100004"
        },
        {
            "类型": "锡恭先生",
            "内容": "錫恭按，‘君’兼天子、諸侯，及有地卿、大夫。爲天子斬者，畿內公、卿、大夫、士，及有親屬之男女，無爵或在他國者，而并及列國之諸侯。爲諸侯斬者，境內卿、大夫、士，及有親屬之男女無爵或在他國者。卿、大夫不臣其親屬，爲之斬者，惟仕於其家者耳。‘諸侯爲天子’在上經，‘公士大夫之眾臣’在下經，其餘則皆此經所該也。以上總釋天子、諸侯、卿、大夫君。",
            "对应经文": "君。傳曰：",
            "对应序号": "100005"
        },
        {
            "类型": "锡恭先生",
            "内容": "通典：謝沈答張祖高曰：‘朝廷之士服天王斬衰，禮之明文也。邑宰外任之士居堊室，制周。’錫恭案，雜記注：‘士居堊室，謂邑宰也。朝廷之士亦居廬。’此但言居處不同耳，非謂居堊室者即當齊衰期也。謝氏謂居堊室制周，恐誤。以上釋王朝之臣爲天子。",
            "对应经文": "君。傳曰：",
            "对应序号": "100005"
        },
        {
            "类型": "锡恭先生",
            "内容": "喪服小記：‘與諸侯爲兄弟者服斬。’注：‘謂卿大夫以下也。’與尊者爲親，不敢以輕服服之。言諸侯者，明雖在異國，猶來爲三年也。孔疏以在異國爲未仕，則謂已仕者不當服斬，嫌二君也。錫恭案，古者重宗國。陳 公子完在齊，自稱羈旅之臣；秦 公子鍼在晉，稱秦君曰‘寡君’。服屬之親在異國，無不服宗國君之理。若服之以本服，則嫌尊同也。無不爲宗國君服斬之理，且注云‘來爲三年’，‘來’字非虛。設其仕者必當致仕奔喪，既致仕，則所仕異國之君成舊君矣，無嫌二君也。",
            "对应经文": "君。傳曰：",
            "对应序号": "100005"
        },
        {
            "类型": "锡恭先生",
            "内容": "雜記：‘外宗爲君、夫人，猶內宗也。’注：‘皆謂嫁於國中者也。爲君服斬，夫人齊衰，不敢以其親服服至尊也。外宗謂姑姊妹之女、舅之女、從母之女，皆是也。內宗，五屬之女也。其無服而嫁於諸臣者，從爲夫之君；嫁於庶人，從爲國君。’疏以經云‘君、夫人’，則君、夫人者，是國人所偁號，故知嫁於國中，國外當云‘諸侯’。‘此等內宗、外宗’，熊氏云：‘雖嫁在他國，皆爲本國諸侯服斬也。今依用之。若賀循、譙周之等，云在己國則得爲君服斬，夫人齊衰，若在他國，則不得也。今並存焉。’錫恭案，賀氏循等說非也。小記云：‘與諸侯爲兄弟者服斬。’此獨非與諸侯爲兄弟者乎？喪服傳：‘小功以下爲兄弟。’釋親：‘母與妻之黨爲兄弟。’如之何其不服斬也？注所以云‘國中’者，孔疏善矣，而又含二誼：一，對嫁於他國諸侯，尊同，得服其親服；一，因兼解內宗，而人臣不外取，故云‘嫁於國中’也。然外宗或在他國。熊氏所云，補注誼所未備。況後世失禮，內宗亦容嫁他國臣民。案，喪服傳，‘婦人雖在外，必有歸宗，故爲昆弟之爲父後者服期，爲大宗齊衰三月。’夫爲宗子服尊服，而爲其君可不斬乎？本無服者不在此例。賀氏循等說，雖不並存可也。以上釋諸侯。",
            "对应经文": "君。傳曰：",
            "对应序号": "100005"
        },
        {
            "类型": "锡恭先生",
            "内容": "錫恭案，注引小記而並釋其誼，明此傳‘繼祖’與小記‘繼祖與禰’爲一人也。以爲長子之父，則皆長子之父；以爲長子，則皆長子也。譙氏周、劉氏智等以小記‘繼祖與禰’分屬兩人，背此注引小記之誼矣。虞氏喜等知爲一人，而必屬長子之父者，案，庾氏蔚之引小記‘不繼祖禰’，而云‘非據子之身’。若據長子身，不得云不繼禰也，見通典‘庶孫爲祖持重篇’。所由不屬長子，而屬長子之父也。至曹氏元弼以小記‘繼祖與禰’四字連讀，而專以屬之長子，於是傳與小記繼之之人爲長子一人，鄭君之誼可定，而虞氏所疑亦釋矣。或猶疑祖與禰爲廟稱，父生存而稱禰，稱名不正，立言不順。竊謂父爲長子加服者，加於其將然之事也。傳云‘傳重’，注云‘代己爲宗廟主’，皆將然之事也。故小記亦爲將然之辭，而曰禰，何不正不順乎？",
            "对应经文": "父爲長子。",
            "对应序号": "100006"
        },
        {
            "类型": "锡恭先生",
            "内容": "又案，父爲長子三年，不以尊降也。何以知不以尊降也？母爲長子，傳明云‘父之所不降，母亦不敢降’，固以父爲不降也。傳說‘爲昆弟之子期’云：‘旁尊也，不足以加尊焉，故報之也。’然則不報而降者，以正尊足以加尊也。此父不降，是不以尊降也。傳與注皆言所以不降之故也。子皆爲父三年，父以尊降，爲眾子不杖期，而長子以正體受重之故，不以尊降，亦爲之三年，猶之孫皆爲祖父母不杖期，祖父母以尊降，爲眾孫大功，而適孫以傳重之故，不以尊降，亦爲之不杖期也。此理易明，前儒承傳、注而務明其所以然，未暇及此，爰補識之。",
            "对应经文": "父爲長子。",
            "对应序号": "100006"
        },
        {
            "类型": "锡恭先生",
            "内容": "賈疏：‘喪服小記云：“適婦不爲舅後者，則姑爲之小功。”鄭注云：“謂夫有廢疾他故，若死而無子，不受重者。”婦既小功，不大功，則夫死亦不三年，期可知也。’錫恭案，適子有廢疾者，所謂正體而不傳重，上文具言之矣。他故當與廢疾同，此皆不必複言。若死，即此長子將傳重者也。傳、注不言長子有子而後三年，則有子、無子同也。舅姑爲此婦小功，而注言夫死，兼言無子者，蓋此婦有子則爲適孫，此婦仍爲適婦，而舅姑當爲之大功。若并無子，則別立適子，舅姑爲彼適子之婦大功，嫌於二適，而爲此婦小功也。故因無子而降其服，可以言適婦，而不可推之於長子。賈氏此說亦微誤。",
            "对应经文": "父爲長子。",
            "对应序号": "100006"
        },
        {
            "类型": "锡恭先生",
            "内容": "孔氏小記疏略謂，祖庶父適則應立廟，立廟則長子傳重。而不斬者，以是祖庶厭降，且死者父在，父自供祭故也。錫恭案，祖庶父適則必非公子，既非公子，則無先君馀尊之所厭，而何得云厭降乎？使祖而在，則本不得爲長子斬，然祖不厭孫，猶不得云厭降，況祖亡而可得云厭降乎？至云‘父在父自供祭’，則經既云父爲長子，則固父在者即祖適，爲長子斬者，何獨非父在者乎？尤不得以此明不斬也。",
            "对应经文": "父爲長子。",
            "对应序号": "100006"
        },
        {
            "类型": "锡恭先生",
            "内容": "江氏禮書綱目於此節載‘本經記’於‘所爲後之兄弟之子’。錫恭案，江氏之意，豈以此爲兄弟之子來爲我後者耶？然庶孫爲後以傳重，而非正體，而不三年，則兄弟之子爲後亦傳重，而非正體，而不三年，則兄弟之子爲後亦傳重，而非正體，不應三年矣。恐誤。疑應入下節‘爲人後者’，而誤置此節中。",
            "对应经文": "父爲長子。",
            "对应序号": "100006"
        },
        {
            "类型": "锡恭先生",
            "内容": "萬氏言小宗不立後，黃師言小宗亦立後。錫恭案，傳曰：‘同宗則可爲之後。’大宗，族人皆宗之，所宗者廣，而族人皆可爲之後。小宗惟所繼者子孫宗之，所宗者隘，則爲之後者亦隘。如繼高祖之小宗，惟同高祖之支子乃可爲之後。推之，繼曾祖、繼祖、繼禰之小宗皆然。白虎通言‘小宗可絕，大宗不可絕’者，謂大宗斷不可絕，族無支子，雖絕小宗以後大宗可也。小宗非不得立後也。同宗無支子，則適子不往後之，以其同爲小宗也。又不得取後於同宗之外。又大宗無子，適子時亦往後之，故云‘可絕’爾，非不立後之謂也。黃師不從張湛之說，其以是夫！以上釋經大宗、小宗，即經中‘人’字也。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "曹氏記適孫死立後一段，錫恭以爲未盡然。案，襄公三十一年，左傳：‘太子死，有母弟則立之，無則立長，年鈞擇賢，義鈞則卜，古之道也。’據此以推，適子死而有子，立其子爲適孫；其無子者，以其母弟當適處；無母弟，以其庶弟當適處；并無庶弟，乃爲之立後。檀弓譏公儀仲子者，譏其有適孫而立支子，非謂無適孫者不當立支子也。賈氏上節疏云：第一子死，則取適妻所生第二長者立之，亦名長子。更據此以推，適孫死而有子，立其子爲適曾孫；其無子者，亦先母弟，次庶弟，以當適處；并無母弟、庶弟，乃立庶孫之子，遞及族人行屬相當者，以後適孫。曹氏所云，似與左傳所稱者不合，俟再考。通典，宋孝武 大明二年，有司奏，凡侯、伯、子、男，代子卒，無嗣，求進次息爲代子，檢無其例，下禮官議。正博士孫武議：‘按晉 濟北侯 荀勖長子運卒，以次子輯拜代子。先代成准，宜爲今例。’博士傅郁議：‘禮記微子立衍，商禮斯行；仲子舍孫，姬典攸貶。歷代遵循，靡替於舊。今君存而代子卒，厥嗣未育，非捨孫之謂。愚以爲次子有子，自宜紹爲嗣孫；若其未有，無容遠搜輕屬。承統繼體，傳之有由，父在立子，允稱情典。」曹郎諸葛雅之議：「按，春秋傳云：“代子死，有母弟則立之，無則立長，年均擇賢，義鈞則卜，古之制也。”今長子早卒，無嗣，進立次息以爲代子，取諸左氏，理誼無違。又孫武所據荀勖長子卒，立次子，亦近代成例。依文採比，竊所允安。謂宜開許，以爲永制。」參議爲允，詔可。錫恭案，此議與鄙見合，故附著之。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，黃氏經傳通解續於‘世父、叔父節’附著云：‘爲人後者爲所後者之昆弟。’自注云：‘詳見“斬衰章”“爲人後者”。’則以此昆弟屬所後者，不始於顧氏日知錄矣。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "張氏惠言讀禮經記云：‘不云爲所後者之父母，所後者若有父母，則又爲之後者也。’錫恭案，此說似是而非。傳意舉遠以包近，舉所後者祖父母，而所後者父母在其中。‘若子’者，若親子也。禮之常者，若親子；禮之變者，亦若親子也。一言‘若子’，而父卒爲祖後者服斬；祖父卒，爲祖母後者三年，皆包於‘若子’二字中矣，不必如張氏說也。張氏又曰：‘云“若子”者，容宗子受重於曾祖。’誠如此言，因受重於祖而傳，反不著祖父母。均之受重，一著一不著，何也？此又其說之自相矛盾者也。以上釋傳。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，殤服者，禮起於長幼之節也。君臣之誼重，則長幼之節輕，故臣不殤君，爲君無殤服也。宗子於族人，有統屬之道，而不全乎君臣之誼；不全乎君臣之誼，則不得奪長幼之節。故宗子孤爲殤，有殤降之服，而承殤後者，不以爲人後之服服之也。推之天子、諸侯，得取尊行與己行爲後，以君臣之誼奪長幼之節也。大夫、士雖爲宗子，不得取尊行、己行爲後，以君臣之道不全，則長幼之節不輕也。以上釋承殤後。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "禮器疏引異誼：‘公羊董仲舒說躋僖公，逆祀，小惡也。左氏説爲大惡也。許君謹案，同左氏説。’鄭駁之云：‘兄弟無相後之道。登僖公主於閔公主上，不順，爲小惡也。’錫恭案，駁辭簡奧，讀者當紬繹之。夫天子、諸侯盡臣諸父、昆弟，則諸父、昆弟皆臣也。易稱父母爲嚴君，則子即臣也，而臣即子也。天子、諸侯族人不得以其戚戚君，皆臣也。臣則與子一例，不得以諸父、昆弟自居，而皆可爲之後、爲之子也。是故對人君言，不得復稱兄弟。稱兄弟者，對有家者言之。晉 江氏霦謂此語非所稱於王者是也。鄭君云：‘兄弟主有家者言之。’云無相後之道者，以卿、大夫不臣兄弟，不臣之則不子之，故無相後之道也。云‘不順’者，則對人君言之。閔公君魯，僖公爲之臣，臣子一也。不敢以兄弟戚君，而爲之後者爲之子。今子主登父主之上，不順孰大焉？夫既不順矣，而云小惡，何也？則以不相後者，卿、大夫、士之禮也。而相後者，天子、諸侯之禮也。弗忌執卿、大夫、士之禮以繩天子、諸侯，特不知禮耳，其心本非有他，而其禮大爲不順，原其心則雖惡而猶小，而悖乎禮，則雖小而不得辭爲惡也。鄭君云‘不順’，則知以閔先僖後爲順。觀鄭君云‘小惡’，則知臣之繼君一如子之繼父，然後爲無惡也。知鄭君不以閔、僖同昭穆，升僖公於閔公上爲不順者，案，國語稱弗忌云‘我爲宗伯，明者爲昭，其次爲穆’，則閔、僖異昭穆之證也。即云鄭君不從左氏說，而用公羊說。案，公羊傳亦云先禰而後祖，以閔爲祖、以僖爲禰也，則亦異昭穆之證也。要而言之，鄭君以兄弟著卿、大夫、士，即以別乎天子、諸侯。茍知此意，則知晉 王氏琨、江氏霦議實同鄭君之誼，而劉氏敞、段氏玉裁諸說爲不失鄭氏家法者。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，卿、大夫之禮，鄭君謂兄弟無相後之道。何氏公羊傳解詁於僖公繼閔公曰：‘禮，諸侯臣諸父、兄弟，以臣之繼君猶子之繼父也。其服皆斬衰，故傳稱“臣子一例”。’於仲嬰齊後歸父曰：‘弟無後兄之誼，爲亂昭穆之序，失父子之親，故不言“仲孫”，明不與子爲父孫。’是則何氏之意，人君得以兄弟爲後，與鄭君同誼也。乃段氏玉裁強讀解詁，破‘後兄’爲‘子兄’，以爲卿、大夫與人君同。夫爲人後者爲之子，無子兄之誼，乃有後兄之誼乎？段氏說非也。曹氏元弼禮經校釋從段氏說，而特明大夫爲有地者。本上注‘卿、大夫有地者曰君’。錫恭嘗遺書爭之曰：‘先王之制禮也，尊尊與親親并，惟所在而致其重焉。天子者，天下之共主也；諸侯者，一國之君也。尊無二上，旁親之親輕，而君之尊特重，故兄弟皆爲之臣，喪則爲之斬衰。其無後也，雖棄其本親之倫而爲之子焉可也。大夫之尊則貶矣。其所臣者，惟家臣耳。家臣於大夫，拜不稽首，稱爲子若主，而不稱君喪。則爲之布帶、繩屨，示不得同於正君也。其家主之尊，不掩其旁親之親，故兄弟不爲之臣。有棄其倫而爲之子者，不得不爲亂昭穆之序也。且天子於諸侯有不純臣之誼，而諸侯於大夫，不問有地、無地，皆純臣也。大夫與大夫，不問有地、無地，皆非異爵也，敵也。是諸侯與大夫，其分殊絕，而大夫之有地、無地，其別甚微。今爲後誼例，不分於分之殊絕者，而分於別之甚微者，恐非禮之所安。乞再細心核之。’曹氏復書曰：‘兄言是也。校釋刊成於光緒十七年，此說今已自改。’錫恭既欽其進學不倦，又私喜己說之相合也。爰附著於篇。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "又案，大夫不得以兄弟爲後，則沒而無子，又無子行可爲後者，亦庶昆弟行攝主之禮，與曹氏說士、庶人同。曹氏昔從段氏說，故不及大夫也。以上釋兄弟及尊行爲後。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，曹氏說善矣。然大宗子於族人非有君臣之誼，長幼之序不可奪，其於昭穆，必有以使之不紊者，而於禮未有所徵也。通典稱荀太尉無子，養兄孫以爲孫，不云爲子，而云爲孫，是即昭穆不紊之一端。惜其言略而不詳，俟再考。曹氏云‘祖即父，孫即子’，似紊昭穆，竊所未安。○以上釋間代取後。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，父卒爲母，必待父喪大祥始遭母喪，乃得信三年之服。父卒，爲祖後者服斬，以殯爲斷，若是其不同者，何也？父亡未殯，孝子猶望其生之時，父喪未除，孝子事死如生，事亡如存之時也。夫未殯而望其生，愛之至也。殆殯於西階之上，固賓之而神之矣。而猶如生如存，敬之至也。愛之至，雖尊不可奪，故父未殯而祖父卒，猶父生也；敬之至，至親者不可奪，而爲至尊所尊者則可移。故父既殯，爲母猶如父存，爲祖、父得行父卒之禮。母屈於父，祖尊不屈也。賀氏所記，虞氏所論，其精矣哉！",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，此即父既殯，爲祖父行父卒之禮。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "吳氏任臣作曾祖在不爲祖父承重說，其略曰：‘承重者所以繼宗，而受重於祖也。曽祖在，則重無所受，當從祖父卒而後爲祖母者三年之例，明乎祖在而孫不得爲祖母後，重猶在祖故也。’錫恭案，吳氏所引爲例者，在喪服小記。彼注云：‘祖父在，則其服如父在爲母也。’是非爲不得爲後也。父在爲母，杖期而有禫。孫爲祖母，不杖而無禫。若不得爲後，則猶凡常之孫耳，當爲祖母不杖期，安得如父在爲母乎？正惟祖父在爲祖母，如父在爲母，益可證曾祖父在，當爲祖父承重。何也？彼重在祖，而得爲祖母服重，此重在曾祖，而得為祖父服重，其例一也。吳氏又曰：‘稽之儀禮注疏，云己爲諸侯，父有廢疾，不任國政，不任喪事，而爲其祖服斬，是承重者，要以見重統所傳。’錫恭案，此引儀禮在‘不杖期章’。經曰：‘爲君之祖父母。’傳曰：‘從服也。父卒然後爲祖後者服斬。’從服降一等，臣從服期，則君服斬。注曰：‘此爲君疾而有祖之喪者，其父若祖有廢疾不立，父卒者，父爲君之孫，宜嗣位而蚤卒，今君受國於曾祖。’夫云‘受重於曾祖’，是重所傳自曾祖，而祖非傳重者也。傳乃云‘爲祖後者服斬’，何也？蓋以統系相承，已由父與祖而上承曾祖，則曾祖之重將由祖及父，而下逮於身。一本相生，其重原有遞及之理，不得以祖未受重而輕之也。安可不服斬乎？則此經傳、注所陳，又適爲孫當承重之證也。吳氏又曰：‘假令今爲承重之孫，後復爲承重之曾孫，一人而兩持重，殊與禮意相乖。’錫恭案，此說亦非。夫受國於曾祖者，不當持重於曾祖者乎？而又爲祖服斬，非兩持重而何？吳氏以此爲乖禮意，何以解彼經所云也？由此言之，曾祖在者，孫亦當爲祖服斬。○又案，重有已傳者，有將傳者。受已傳之重者，固當以尊服服之；受將傳之重者，亦當以尊服服之也。‘父爲長子’傳曰：‘將所傳重。’父以將傳重，且猶爲長子三年，況孫爲祖父乎？而何疑於重在曾祖乎？疏屬來爲後者，以其受重也，服以尊服三年，而傳云‘爲所後者之祖父母若子’。是所後者容有祖父尚存，爲重之所在也。而爲所後者亦三年，以其將傳重也。疏屬且然，況親孫乎？知將傳與已傳同，則祖父亡於父後，而曾祖父存者，孫當服斬無疑也。萬氏斯大亦云‘孫當服斬’，而以代父爲說，則未是。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，此唯天子、諸侯爲然。徐氏乾學欲通之臣庶之家，非也。天子、諸侯，孫本服斬，臣禮也。主喪而服斬，臣禮也，即子禮也。臣庶之家，宗子不孤者，不得行宗子之禮，則祖喪而父有篤疾者，子可攝行其事，不得代之爲後也，而安得斬衰？",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "錫恭案，孔氏據繼母出爲況，而混出與嫁爲一。夫父卒而嫁者，非得辠於父者也，故以嘗爲母子而終其恩。其出者，得辠於父者也，故鄭君答趙商問云，繼母而爲父所出，不服也。通典，卷九十四。豈得漫無區別？今以繼母況所後父可也，而子遣還者，正當以出爲比，不當以嫁爲比。何也？當其將遣還時，所後父猶爲父也。父命之還與父命之出同也。方繼母在父之室，非不愛敬兼加也，而父命之出，即不爲之服，則爲人後者昔雖愛敬兼加，而所後父命之還，安得仍爲之服？事改便同疏族，情屈於禮，固宜爾也。且爲人後者本非得已，幸得復其本親，詘誼合之暫，而信天性之常，此理之至順，而情之至安者也。庾氏方之繼母嫁，不得云‘於情爲安’矣。當從江氏熙說，各反所服，爲前所後者，以本親親疎服之。以上釋爲人後而卻還者。",
            "对应经文": "爲人後者。",
            "对应序号": "100007"
        },
        {
            "类型": "锡恭先生",
            "内容": "通典又引王肅曰：‘言夫，則可知舉妻者殊妾之文也。’錫恭按，如王肅說，言夫而不舉妻不足殊妾，是妾可謂君爲夫也，與下經稱君之誼不合，非是。",
            "对应经文": "妻爲夫。傳",
            "对应序号": "100008"
        },
        {
            "类型": "锡恭先生",
            "内容": "錫恭曩撰《釋服》，其《釋總篇》曰：總者，不冠者之首服也。婦人無冠，故其首服爲總。《喪服》經布總注云：‘此妻、妾、女子子喪服之異於男子者。’賈疏：‘此布總、箭笄、髽者，非男子所服。’然則總專屬於婦人，明矣。《喪服》記言布總者二，一爲女子子適人者爲其父母、婦爲舅姑言；一爲妾爲女君、君之長子言也。《檀弓》記言總八寸，爲南宮縚之妻爲姑言也。以上四言總，皆婦人成服之後，不服麻髽，布髽而服布總也。《曾子問》稱布深衣、縞總，爲親迎在塗之女言。此在小斂之前，未服布髽而服總也。《通典》載大戴《喪服變除》，凡言總者，皆繫之婦人。其《始死服變》章於‘女子子適人者爲曾祖父母素總’下注云‘馀與男子同’；於‘姑姊妹適人者爲昆弟’云‘其異於男子者素總’；於‘婦爲夫之曾祖父母’云‘其異於男子者，以素總也’。此皆當男子素冠之時。笄與冠對，笄、總相將，以總表笄，與《曾子問》縞總同，并著其異於男子，則總專屬於婦人，斷斷如也。其在吉服，總亦屬之婦人。《周禮 追師》注稱，王后之燕服纚笄總，而《內則》婦事舅姑及将御者，皆有笄總之  文，則吉服之總，亦專爲婦人首飾也。《內則》‘子事父母’節言笄總，此‘子’字容女子子，故言總自笄以上，男女之所共也。自‘冠’以下，乃言男子之服，不必泥孔疏。所以然者，以婦人不冠故也。《玉藻》記童子之服，有錦束髪，束髮即總也。童子有總，亦以其不冠故也。惟總爲不冠者所服，故冠者不復服總。《士冠禮》‘贊者奠纚笄櫛’，而不奠總。初加設纚，再加設笄，而不設總，賓再正纚，而不正總。此尤冠者不總之明徵。考《喪服》經注云：‘謂之總者，既束其本，又總其末。’賈疏云：‘鄭解此經，只爲出紒後垂爲飾者爲言，以其總六升，與男子冠六升相對，故知據出見者而言。’《內則》注亦云：‘總，束髮也，垂後爲飾。’夫惟不冠，故以垂紒後者爲飾。若既冠矣，紒在冠中，冠即其飾，又焉取人不可見之總以爲飾乎？吾故曰：‘總者，不冠者之所服也。’夫總者，不冠之義著，而後髮髻免髽，皆次第可明，爰作事總以先之。以上總。",
            "对应经文": "布總，箭笄",
            "对应序号": "100011"
        },
        {
            "类型": "锡恭先生",
            "内容": "《左傳》疏引鄭氏眾，以爲枲麻與髪相半結之。錫恭按，此因以麻繞紒而誤也。其云‘結之’者，將取麻以與己髪相結邪，抑別取髪以與麻相結耶？夫己髪在首，胡得與麻相半而結之？必謂別取他髪無疑也。考《喪服四制》云‘禿者不髽’，疏云：‘禿者無髪，故不髽也。’夫惟髽惟大紒，未成服時以麻若布繞之，故無髪者不髽。假令取他髪結之，則禿者何不可髽耶？以此知先鄭之說未可從也。",
            "对应经文": "布總，箭笄",
            "对应序号": "100011"
        },
        {
            "类型": "锡恭先生",
            "内容": "《左傳》疏引馬氏融曰：‘屈布爲巾，高四寸，著於顙上。’孔氏據《檀弓》記夫子誨兄女之髽而難之曰：‘若布高四寸，則有定制，何當慮其從從、扈扈而誨之哉？’錫恭按，《檀弓》記言已成服之髽，未足以屈，馬氏第婦人不冠而喪時著巾於顙，斬、齊殊制，而但云屈布爲巾，其於禮制不合不完，亦未可從也。",
            "对应经文": "布總，箭笄",
            "对应序号": "100011"
        },
        {
            "类型": "锡恭先生",
            "内容": "錫恭曩撰《釋服篇》曰：皇氏三髽之說，載在《喪服小記》疏，精矣，詳矣。賈氏《喪服》疏從之，且曰：男子陽，以外物爲名；婦人陰，以內物爲稱。則皇氏之義益備且明矣。何者？婦人平時有總以束髮，至有喪而去笄，笄、總相將，并總去之矣。於是以如著幓頭者，束之則麻髽、布髽是也。然髽之所以名不名，此麻者布者而名，在內之去纚大紒也。故雖麻髽、布髽，皆可以露紒釋之。蓋髽原以名其紒，而麻者、布者因假以髽稱也。以外物爲稱，則麻者、布者去，而髻髪免之名俱去；以內物爲稱，則麻者、布者去，而髽之名猶存。齊衰以上之婦人至成服而笄而總，髽不改者，正以內物之稱不改也。皇氏‘恒髽露紒’指此，吾故曰得賈氏之說，而皇氏之義益備且明也。顧齊衰以下之髽，皇氏義有未盡，即賈氏亦有未盡者焉。皇氏曰：‘齊衰輕期以下，髽無麻布。’引《檀弓》、《奔喪》爲證。賈氏因免用布，逮齊衰以下，謂齊衰以下亦同用布爲髽。錫恭按，夫子誨南宮縚之妻，有榛笄，有布總，是已成服之髽，非所以論未成服之髽也。至婦人奔喪之東髽，正足爲不杖期及大功有布髽之證。《奔喪》記注云：‘婦人姑姊妹女子子也，東髽，髽於東序，不髽於房，變於在室者也。’按，女子子適人者不杖期，姑姊妹適人者大功，此不杖期、大功有髽之明徵也。注又云‘去纚大紒曰髽’者，此亦以在內者爲稱，而非謂其無布也。何者？此奔喪婦人著髽之節，正當男子髻髪免之節。彼髻髪免用麻布，則此髽亦當用布。又《小記》云‘男子冠而婦人笄，男子免而婦人髽’，男子免時不冠，則此時婦人對免而髽，亦不笄矣。笄、總相將，不笄亦不總矣。既不笄不總而又去纚，安得不用布以束其髪乎？故知對免之髽必以布也。此不杖期及大功有布髽之明徵也。大功既有布髽，則小功以下，男子皆有免，婦人何緣而無布髽？是皇氏、賈氏二說，賈氏密而皇氏疏也。賈氏又云，成服以後，斬衰至緦麻皆露紒而髽。錫恭按，《士喪禮》注云：‘齊衰以上，至笄猶髽。笄者，斬衰婦人箭笄，齊衰婦人惡笄也。’猶髽者，《喪服》經‘箭笄髽’，記惡笄有首以髽也，皆謂成服後也。言笄，明成服也。至成服而猶髽，斷自齊衰以上，意蓋謂大功以下，成服以後，無露紒恒髽也。而賈氏推而至於緦麻，恐與《士喪禮》注相違也。又賈氏所謂齊衰以下同用布爲髽者，未知以四世而緦爲限乎，以五世袒免爲限乎？竊疑必以五世爲限矣。何者？《小記》云：‘其義爲男子則免，爲婦人則髽。’注云：‘別男女也。’謂以別男女而已，無免輕髽重之義也。免及於五世，而謂髽不及五世乎？假令甲爲此族父之男子，乙爲彼族父之女子子，在室者所謂五世者也。甲爲乙當袒免，乙爲甲當報之乎？抑不報乎？必將曰‘報之’矣。如云報之，舍髽無他服也。以是知布髽必逮五世也。《文王世子》曰：‘族之相爲也，宜吊不吊，宜免不免，有司罰之。’注：‘吊，謂六世以往，免謂五世。’是則免與吊服相去一閒耳。髽猶免也。魯婦人髽而吊，正以相去一閒，故假之而失禮耳。不然，魯號秉禮，豈有以重服而吊輕喪乎哉？彼雖失禮，正可以見髽之及於五世也。特以先儒未有成言，姑識所疑，以俟知禮之君子論定焉。",
            "对应经文": "布總，箭笄",
            "对应序号": "100011"
        },
        {
            "类型": "锡恭先生",
            "内容": "附《釋<喪服>注髽露紒也猶男子之括髪》：鄭君解髺髪及髽，皆先解在內之髪，而後解用麻若布之形制。《士喪禮》注云：‘髺髪者，去笄纚而紒。’此解其在內之髪也。後乃引《小記》以麻以布，而與免共解之，云‘此用麻布爲之’，則解髺髪之用麻免之用布也。又云：‘狀如今之著幓頭矣，自項中而前，交於額上，卻繞紒也。’則解其形制也。《喪服 斬衰章》注云：‘髽，露紒也。’亦解在內之髪也。而即繼之曰：‘猶男子之括髪。’所云‘猶’者，猶其去笄纚而紒也。自‘斬衰括髪以麻，則髽亦用麻’以下，乃解用麻及其形制，與《士喪禮》注解髺髪例同。《士喪禮》注亦有解髽者，云：‘髽者，亦去笄纚而紒也。’彼注所云，亦即此注所云‘猶’。然則‘猶’之爲言，猶其去笄纚而紒益明矣。難者曰：‘髽有已成服未成服之別。《喪服》所言皆成服之服，則此髽爲已成服之髽也。男子已成服，不括髪。鄭君解此髽，何云猶男子之括髪乎？’曰：男子所以括髪者，以去笄纚則髪易散，故用麻以括之。今雖不括髪，冠六升布，冠而其無纚之紒，與括髪時同。又，始爲此紒，在括髪時，因以括髪目之耳。注之云‘猶’，胡害其爲已成服之髽哉！按，《士喪禮》注又云：‘齊衰已上，至笄猶髽。’髽之異於髺髪者，既去纚，而以髪爲大紒，如今婦人露紒其象也。夫曰至笄猶髽，但言去纚而不言去笄，則亦已成服之髽也。而亦與髺髪相提並論。云異於髺髪，與此注云‘猶’之義，辭相反而例正同，不致疑於彼而致疑於此，又何爲矣？若夫髺髪，以在外者名，髽以在內者名，而鄭君之解皆先在內，而後在外，蓋名之與解各有攸當也。以上髽。",
            "对应经文": "布總，箭笄",
            "对应序号": "100011"
        },
        {
            "类型": "锡恭先生",
            "内容": "《通典》引馬氏融曰，‘爲犯七出，還在父母之家’。錫恭按，此不言出時父在與否，未及注之精審，然與適人無主者淄澠立辨，猶足正謂無夫者之失也。",
            "对应经文": "子嫁，反在",
            "对应序号": "100012"
        },
        {
            "类型": "锡恭先生",
            "内容": "敖氏說，在父之室，明其見出於父存之時，曹氏已駁之。敖氏又云，此喪父與未嫁者同，則其爲母以下亦如之，可知經特於此發之也。自父以下，凡爲此女服者，亦皆從其本服，胡氏稱其詳備。錫恭按，敖氏釋‘反在父之室’，已違經注，則所云‘此喪父’、‘此女’二‘此’字所指皆與經注不合。胡氏稱之，未是。",
            "对应经文": "子嫁，反在",
            "对应序号": "100012"
        },
        {
            "类型": "锡恭先生",
            "内容": "沈氏彤曰，此兼父存沒言，敖是正解，鄭義亦當備。盛世佐曰，兼未遭喪而出，及遭喪未練而出者言。鄭氏珍曰，注依《喪服小記》，補詳經所未言。錫恭按，三說略同，而沈氏《小疏》、鄭氏《私箋》則直宗主敖說，比盛氏《集編》平列爲尤偏。盛氏以言三年，而不言所服，爲容遭喪而出，所見甚是，祗爲牽於敖說，未能宗注義。然自有曹氏申注義，而諸說皆絀，無待一一辨之矣。",
            "对应经文": "子嫁，反在",
            "对应序号": "100012"
        },
        {
            "类型": "锡恭先生",
            "内容": "褚氏寅亮曰，嫁與適人固可通稱，但此篇之例，專以嫁屬大夫，適人指士。錫恭按，褚說申注也。然此篇亦有通稱者。《大功章》‘女子子嫁者、未嫁者爲世父母、叔父母、姑、姊妹’，不必嫁於大夫者也。大夫之妻，當降其爲士者。注及褚氏皆據大判言之，不得執一二文以駁難。",
            "对应经文": "子嫁，反在",
            "对应序号": "100012"
        },
        {
            "类型": "锡恭先生",
            "内容": "疏，公、卿、大夫或有地，或無地，眾臣爲之皆有杖，但無地公、卿、大夫，其君卑，眾臣爲之皆得以杖，與嗣君同，即阼階下朝夕哭位。若有地公、卿、大夫，其君尊，眾臣雖杖，不得與嗣君同即阼階下朝夕哭位，下君故也。錫恭按，傳言‘杖不以即位’，明眾臣之異於貴臣，當如李寶之、鄭子尹兩先生說。若無地公、卿、大夫卒於位，則稱君與有地者禮同，如去位而卒，則不稱君，無眾臣服之者矣。疏以此與上文連讀，爲有地與無地者之辨，非也。",
            "对应经文": "公、士、大",
            "对应序号": "100013"
        },
        {
            "类型": "锡恭先生",
            "内容": "又按，公、卿、大夫之家，眾臣多於貴臣，一二貴臣得伸禮數特異，其餘眾臣則率其禮之常。禮之常者，降爲布帶、繩屨，厭於天子、諸侯故也。是公、士、大夫之避天子、諸侯，非其眾臣避貴臣也。敖氏以爲辟貴臣，而不敢與之同，非也。",
            "对应经文": "公、士、大",
            "对应序号": "100013"
        },
        {
            "类型": "锡恭先生",
            "内容": "敖氏釋傳之‘士’曰：‘凡士之爲家臣者，皆是。’錫恭按，此破注專指邑宰也。然如敖說，凡士皆是，則經所謂‘眾臣’何指乎？考少牢禮，雍人有雍正、雍府之別。雍府爲庶人，則雍正其士也。豈雍正亦貴臣乎？且既云‘凡士’，‘凡’者，總舉之辭也，則室老亦在其中，傳不當別出室老，既別出室老，則此士不得曰‘凡士’，而必有所專指可知也。邑宰稱士，又見於《曲禮》及《雜記》，敖氏易之，非是。",
            "对应经文": "公、士、大",
            "对应序号": "100013"
        },
        {
            "类型": "锡恭先生",
            "内容": "又按，郝氏敬說子尹、竹邨兩先生辭而闢之矣。盛世佐申之，則胡氏所云雖彌縫而終齟齬者也。王氏引之主持郝說而小變之，其證成郝說者曰：‘《喪大記》，君之喪，大夫食粥，士疏食水飲；大夫之喪，室老食粥，眾士蔬食水飲，則服布帶、純屨。此等殺之相準者也。’錫恭謂，《喪大記》言疏食水飲者，君之喪，又有夫人、世婦、諸妻，大夫之喪，又有妻、妾，豈亦布帶、繩屨乎？彼食之殺，由賤而病輕。指諸侯之士、大夫之眾士。此服之降，由正君上厭，義各有主，合之則兩傷，烏得相準也？其小變郝說者，一則以傳之公、卿爲衍文，彼見郝說上言公與大夫，下但言眾臣，而不言士，文不相應，以此巧避譏彈。然如王說，經兼舉公、大夫，而傳單釋大夫，又爲經、傳不相應。夫傳單言大夫者，正由經言孤、卿、大夫故也。何不反其本而思之也？一則以室老、士連讀，與上引《喪大記》眾士相應。然王氏難鄭君，謂公、卿稱公、士不見他書傳，亦思室老、士之稱，曾見於他書傳乎？何其苛於責人，而寬於恕己也！",
            "对应经文": "公、士、大",
            "对应序号": "100013"
        },
        {
            "类型": "锡恭先生",
            "内容": "金氏榜《禮箋》以記云‘衰三升有半’爲布帶、純屨者言之。錫恭按，布帶、繩屨者固三升有半，而非獨布帶、純屨者衰三升有半也。金氏說本戴氏震，破記、注正服、義服之說，斷不可從。",
            "对应经文": "公、士、大",
            "对应序号": "100013"
        },
        {
            "类型": "锡恭先生",
            "内容": "又按，服之有厭，主乎三綱。子厭於父，妻厭於夫，而臣亦厭於君，其他無所厭也。父之厭子、夫之厭妻、皆降其身之爲人服。此公、士、大夫厭於天子、諸侯，則降其臣之爲之服。厭同而降不同者，彼主乎親，此主乎義。不以義降其親者，條理不可紊也。其身之義服，若爲君，及從君之服，既無可降，必降其臣之爲之，而厭之義乃著也。不降其貴臣，而降其眾臣者，眾臣多，多者爲禮之常，而厭之義乃眾著也。",
            "对应经文": "公、士、大",
            "对应序号": "100013"
        },
        {
            "类型": "锡恭先生",
            "内容": "錫恭按，馬氏、陳氏、朱子說各不同。如馬氏、陳氏說，則先置麻末，而後以本加之；如朱子說，則先置麻本，而後以末加之。竊考《喪服》杖之下本也，順其性也。冠之縮縫也，從其朔也。以此推之，絰宜先置其本，從朱子說。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "敖氏繼公曰：‘此絰右本而在上，所以見其不以本爲纓，而纓亦在左也。上言“左本在下”，此言“右本在上”，是爲制蓋屈一條繩爲之，自額上而後交於項中，一段垂於左之下而爲纓，一段止於右之上而前鄉。其不纓者，則左端不垂而在上爲異耳。’錫恭按，敖說大謬。夫冠絰加於首，以外爲上，以內爲下。喪冠名厭冠，以冠爲武厭也。厭者，屈伏於下之稱，是武在外爲上，冠在內爲下，絰之上下猶是也。敖以一端垂下爲纓，已非，更以一端在上前鄉，成何法服？不當物也甚矣。辨互見前《斬衰章》、後《殤大功》章。以上釋牡麻絰。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "《通典》引《開元禮》云：‘冠內縪。’注云：‘前後縫於武內厭縫。’錫恭按，《曲禮》‘厭冠’，疏引熊氏說，謂小功以下之冠。夫惟外畢，冠在武下，故名‘厭’也。小功以下稱‘厭冠’，則小功以下亦外畢，是以賈氏《斬衰章》疏引《曲禮》注喪冠厭伏而云：‘是五服同名，由在武下，出反屈之，故得厭伏之名也。’《開元禮》以齊衰之冠爲內畢，非也。既內畢矣，注何以又云厭縫？義自違舛，疑傳寫有誤文。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "錫恭又按，喪冠條屬，則纓與武用布同。諸經記不言武與冠精麤之殊，則武與冠用布宜同。以此推之，纓與冠用布同也。敖氏以下傳帶緣例之，謂凡布纓同於冠布，驟視之，未嘗非也，而不以冠武爲例者，以不從條屬古義故也，則其所以爲例者非矣。辨互詳《斬衰章》。以上釋冠布纓。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "錫恭按，竹圓象天，削方象地，分屬父母以配陰陽。此非疏家創說，實本鄭君禮注也。《喪服小記》：‘母爲長子削杖。’注：‘嫌服男子，當杖竹也。’夫服男子，當杖竹者，以竹圓象天，而配陽也。對證之，則爲婦人杖者，當削方象地，而配陰矣。唯母爲長子不取此義，以別有故，則其他竹杖、削杖，皆取此義可知也。細玩《小記》注文，此義由來甚古，故作《小記》者別嫌而著之，而《通典》載杜元凱云：‘圓削之象竹，取其便也。’夫剖斗折衡，蔑古自便。魏晉俗儒，始沾此習，惟預與肅爲罪之魁，議禮者當固拒不遑，而《開元禮》遵用預說，何與？吾安得不息彼詖辭，以申鄭義也？以上釋削杖。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "褚氏寅亮曰：此二帶無別，則斬衰二帶亦無別矣。錫恭按，斬衰二帶者，謂要絰與絞帶也。云‘無別’者，謂同用苴麻也。其言此者，駁敖氏斬衰絞帶用牡麻也。然斬衰二帶固同用苴麻，而此布帶爲沽功之布，要絰則用牡麻。褚氏云無別，誤也。據以駁彼，反予人以口實矣。以上釋布帶。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "錫恭按，注不釋‘疏屨’之‘疏’，胡氏申賈疏之義，得之。敖氏與疏立異，不足辨。以上釋疏屨。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "郝敬、姜兆錫諸人謂斬衰者三年，齊衰不皆三年，故斬衰不言‘三年’，而齊衰言之。胡氏《正義》采其說。錫恭按，《曾子問》記：‘取女有吉日，而女死，壻齊衰而吊，既葬而除之；夫死亦如之。’注云：‘未有期、三年之恩也，女服斬衰。’以此言之，斬衰亦有不三年者。考斬衰非不言三年，子尹先生說可參。齊衰言三年，猶他章也。諸儒求其說而不得，從爲之辭，皆非也。此條釋三年。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭先生",
            "内容": "錫恭按，《服問》：‘三年之喪既練矣，有期之喪，既葬矣。’注以‘三年’爲爲父，‘期’爲爲母。父喪既練，猶稱母喪爲‘期喪’，此父喪未除，爲母仍期之確證也。疏云‘父卒三年之內，仍服期’，義不可易。其引《服問》、《閒傳》爲證者，賈氏之意，以爲爲母齊衰，父卒，始成服四升，既葬七升；父在，始成服五升，既葬八升。故引《服問》注‘衰八升’爲同於父在者，引《閒傳》‘衰七升’爲得伸母喪者。斯則非也。《服問》注‘八升’，乃‘七升’之誤，文辨見記及余別著《釋服》中。",
            "对应经文": "父卒則爲母",
            "对应序号": "100015"
        },
        {
            "类型": "锡恭先生",
            "内容": "錫恭按，‘則’字之說，敖氏得之。夫服喪三年之內，爲母仍期。賈疏之義故是，而此義於經‘則’字無與，欲藉‘則’字以證此義者，非也。賈疏訓‘則’爲即，欲藉以破此義者，亦非也。方望溪、徐健庵諸人。",
            "对应经文": "父卒則爲母",
            "对应序号": "100015"
        },
        {
            "类型": "锡恭先生",
            "内容": "錫恭按，右胡氏《正義》節錄之文，凌氏《釋例》原文辭繁而義多謬，故胡氏刪節之，然其引鄭君兩注下有云：‘蓋父在則有諸侯、大夫、士之差，父卒則皆得申齊衰三年也。’胡氏仍而未刪，竊考諸侯庶子爲母，先君雖卒，猶有馀尊之厭，服大功而不三年。上語諸侯與大夫、士並舉，則下語不當云‘得申’也。此亦凌說之誤，而胡氏刪之未盡也。原凌氏所以誤者，欲申其封建尊尊之說，謂庶子爲後，爲其母緦，爲父在之服，而父卒者，雖諸侯庶子，得申三年，以爲春秋之義，母以子貴，并引《服問》注，謂鄭君義亦如此。考《服問》注，先引《禮》云‘庶子爲後，爲其母緦’，明禮不當三年也；後斷之曰‘時若小君在，則益不可’，言小君在者益不可，明小君不在固不可也，則所云‘春秋之義’者，特春秋時人以爲義，非夫子作《春秋》之義也。故云‘有以小君服之者’，玩‘有’字、‘者’字，則非禮之常可見。是《服問》注不謂得申三年也。凌氏何得逞其臆見，誣鄭君以從己耶？胡氏刪之當矣。今從胡氏，錄而并刪其未盡刪者焉。",
            "对应经文": "父卒則爲母",
            "对应序号": "100015"
        },
        {
            "类型": "锡恭先生",
            "内容": "錫恭按，凡正尊而爲傳重所當及，己雖不受重於是人，亦必爲之服重，爲己之重所自遞及也。如祖有廢疾而父早卒，己受重於曾祖，而爲祖服三年是也。此高祖母、曾祖母、祖母俱在，卑者先亡，則亦爲之三年，猶此義也。庾氏所云，并由重，蓋得其旨矣。劉氏引《春秋》未切。○此條論兼持高曾祖母之重。",
            "对应经文": "父卒則爲母",
            "对应序号": "100015"
        },
        {
            "类型": "锡恭先生",
            "内容": "錫恭按，繼母不同因母者，惟被出者耳。因母出則服之，繼母出則不服。詳‘出妻之子爲母’節。夫繼母所以如母，以配父也。今既为父出之，则失其所以如母，故不同也。亭林先生引《服問》記，以服母黨爲不同，然母卒者，母黨之恩仍在，外親又不可二統，故不復服繼母之黨。若母出者，絕族，無施服，而服繼母之黨矣。不以彼爲外親之統，則以此爲外親之統，不同而同者也。外此則無不如母者。繼母雖有子，而主喪必以長子，何也？以其如母也。己先繼母之來而爲人後，服之必以不杖期，何也？以其如母也。蓋子惟知配父者爲母，則事繼母如因母，禮固當爾也。妻惟知夫所生者爲子，則視前妻子如己子，亦禮固當爾也。所以然者，家無二尊，以一治之也。子統於父，故配父者即其母；妻統於夫，故夫之子皆其子也。送死如此，養生可知，則子焉有不孝，而母焉有不慈者乎？故曰：禮之教化也微，其制邪也於未形。繼母如母之義明，而天下之爲母子者定矣。",
            "对应经文": "繼母如母。",
            "对应序号": "100016"
        },
        {
            "类型": "锡恭先生",
            "内容": "孫氏綽曰：‘五服有名，不可謬施。施之爲出，出義不全；施之於嫁，嫁義不成。欲降服周，於禮何居？’卞氏壺曰：‘式母於夫，事生奉終，居喪以禮，非爲既絕之妻；及亡制服，不爲無義之婦。不絕之義，彰於制服；自去守節，非爲更嫁。而式以爲出母，此即何異子出其母？’錫恭按，據此二說，當服齊衰三年，服齊衰杖期非也。而諸儒方之繼嫁夫，固爲父守節也，安得以嫁爲比乎？或以爲母不在父之室，失家人嚴君之尊，故不爲之三年。此說尤非。夫母不更嫁，何得爲去父之室？假令母依外祖或舅氏以居，子豈得不服三年乎？依前子以居，亦猶是耳，非去父之室之比也。要之，出母、嫁母乃服杖期，非出非嫁，而父卒者，必服三年。因母如是，繼母如母，不得有異也。當從孫氏、卞氏議。",
            "对应经文": "繼母如母。",
            "对应序号": "100016"
        },
        {
            "类型": "锡恭先生",
            "内容": "【《通典》後妻子爲前母服議】後漢末，長沙人王毖上計至京師，值吳、魏分隔。毖妻子在吳，身留中國，爲魏黃門郎，更娶妻生昌及式。毖卒後，昌爲東平相。至晉太康元年吳平時，毖前妻已卒，昌聞喪，求去官行服。東平王楙上臺評議。博士謝衡云：‘毖身不幸，去父母，遠妻子。妻於其家，執義守節，奉宗祀，養舅姑，育稚子。後得歸還，則固爲己妻。父既爲妻，子豈不爲母？昌宜追服三年。’博士許猛云：‘絕有三道。有義絕者，爲犯七出也；有法絕者，以王法絕；有地絕者，以殊域而絕。且夫絕妻，如紀叔姬。其逼以王法，隔以殊域，而更聘嫡室者，亦爲絕矣。是以禮有繼母服，無前母制，是以前母非沒則絕也。以昌前母雖在，猶不應服，若昌父在，則唯命矣。依《禮記》，昌唯宜追服其兄耳。’錫恭按，絕有三道，經記無徵。子烏得據非經記之言以絕母哉？尚書都令史虞溥言：‘臣以爲禮不二嫡，重正也。苟正嫡不可以二，則昌父更娶之辰，即前婦義絕之日，固不待言而可知矣。錫恭按，此比許猛尤武斷。議者以昌父無絕遣之言，尚爲正嫡。恐犯禮虧教，難以示後。按昌父既冊名魏朝，更納後室，豈得懷舊君於江表，存外妻於讎國乎？非徒時政之所禁，乃臣道所宜絕。設使昌父尚存，今始會同，必不使兩妻專堂，二嫡執祭。以此驗之，故知後嫡立，宜前嫡廢也。錫恭按，此當以陳壽等議爲正。即父使有兩立之言，猶將以禮正之。況無遺命，可以服乎？溥以爲宜如猛議。’博士秦秀議云：‘按，議者以禮無前妻之名，依名絕之，不爲之服，斯乃是也。今兄弟不同居，而各以路人相遇其母，恐一體之愛，從此絕矣。古人之爲，未必按文，唯稱情耳。以爲二母之子，宜各相事，皆如所生。雖無成典，期於相睦，得禮意也。若前妻之子不勝母之哀，來言曰“我母自盡禮於事夫，爲夫先祖所歆享，爲父志所嘉，爲人倫所欽敬”，便迎父喪，歸於舊塋，以其母祔葬；則後妻之子，寧可以據儒者之言以距之邪？禮，二妾之子，父命令相慈，而三年之恩便同所生矣。昌父何義不令二嫡依此禮乎？錫恭按，秦秀議意甚善，惟此語不當。然禮無明制，非末學者所敢用心；必不得已，與其意而絕之，不若意而事之。故以爲昌宜追前母三年，二母之祔，以先後爲敘。’侍中程咸言：‘諸侯無更娶致夫人之制，大夫妻死改室，不拘立嫡。昌父前妻，守德約身，幸值開通，而固絕之，此禮不勝情，而漸入於薄也。昌母后聘，本非庶賤，橫加抑黜，復不然矣。若令二母之子，交相爲報，則並尊兩嫡，禮之大禁。昔舜不告而娶，婚禮蓋闕，傳記以二妃夫人稱之，明不足立正后也。聖人之弘，猶權事而變，而諸儒欲聽立兩嫡，並未前聞。且趙姬而讓叔隗，以爲內子；黃昌之告新妻，使避正堂。皆欲以正家統，而分嫡妾也。昌父已亡，無正之者，若追服前母，則自黜其親。交相爲報，則固非嫡。就使未達，追爲之服，猶宜刑貶，以匡失謬。況可報楙施行，正爲通例，則兩嫡之禮始於今矣。開爭長亂，不可以訓。臣以爲昌等當各服其母者。’錫恭按，此議最謬。著作郎陳壽等議：‘《春秋》之義，不以得寵而忘舊。是以趙姬請逆叔隗，而己下之。若昌父及二母於今並存，則前母不廢，有明徵矣。設使昌父昔持前婦所生之子來入中國，而尚在者，恐不謂母已黜遣，從出母之服。苟昌父無棄前妻之命，昌兄有服母之理，則昌無疑於不服。’錫恭按，此議最善。司馬李苞議：‘禮重一統，所以正家，猶國不可二君。雖禮文殘缺，大事可知。昌父遇雖，與妻隔絕，夫得更娶，妻當更嫁，此通理也。今之不去，此自執節之婦，不爲理不絕矣，適可嘉異其意，不得以私善羈縻已絕之夫。議者以趙姬爲比，愚以爲不同也。重耳適齊，志在必還，五年之間，未爲離絕。衰納新寵，於禮爲廢嫡，於義爲棄舊，姬氏固讓，得禮之正，是以《春秋》善之，明不得並也。古無二嫡，宜如溥駮。’中書監荀勖議曰：‘昔鄭子群娶陳司空從妹，後隔呂布之亂，不知存亡，更娶蔡氏女。徐州平後，陳氏得還，遂二妃並存。蔡氏之子元疊，爲陳氏服嫡母之服，族兄宗伯曾責元疊，謂抑其親，鄉里先達以元疊爲合宜。’錫恭按，繼母所以如母者，以配父，與因母同。前母非被出者，其配父亦與因母同，則服之亦當如母明矣。王昌行服，謝衡、陳壽等議皆得禮意者也。以其配父，而非因母與繼母，故附錄此節。",
            "对应经文": "繼母如母。",
            "对应序号": "100016"
        },
        {
            "类型": "锡恭先生",
            "内容": "錫恭按，凡慈母之類六，如母而不敢同庶母者一，而慈己者四，慈己而非庶母者一。不敢同庶母者，此經‘慈母如母’是也；庶母而慈己者，其一見於經《小功章》‘君子子爲庶母慈己者’，此大夫嫡妻之子，母雖在，亦有慈己者，爲之小功，父卒則不服，以其爲大夫子之禮故也；其二見於《記 曾子問》：‘古者男子外有傅，內有慈母，君命所使教子也，何服之有？’此與君子子略同，惟爲國君之子，上厭於父，父在父卒皆不服也；其三此注云‘其使養之，不命爲母子’者是，大夫、士妾子慈於庶母，惟幼而喪母者有之，又以非大夫子之禮，父卒亦服之也；其四約注義而推言之，士嫡子無母而妾養之者，此與妾子無母而養於他妾者同，但彼可命爲母子，此不可命爲母子，注由命爲母子者推言，故不及此也。慈己而非庶母者，《內則》所謂‘可者’選諸傅姆之屬，而《小功章》注引之是也。",
            "对应经文": "慈母如母，",
            "对应序号": "100017"
        },
        {
            "类型": "锡恭先生",
            "内容": "爲慈母如母者，其妻及子服制禮無明文。如劉氏、虞氏、王氏說，則當制服。如庾氏說，則當無服。錫恭按，《鄭志》云：‘慈母賤，何得如繼母？’則慈母之如母，與繼母之如母不同，似庾氏說爲得鄭義，然未見確證，姑記所疑，以俟考。",
            "对应经文": "慈母如母，",
            "对应序号": "100017"
        },
        {
            "类型": "锡恭先生",
            "内容": "敖氏駁傳曰：‘此加隆之服也，不宜云不降父母，於子其正服，但當期除，非降服。’錫恭按，此傳‘降’對‘報’言。子爲父母三年，父母以正尊降之，爲不杖期。惟長子正體於上，不敢以正尊降之，而報以三年。此傳‘不降’之義也。敖氏以爲正服非降服，不知在正服中已降之矣。此與‘降有四品’之‘降’不同。彼‘降’在制服後降本服爲他服也，此降在制服先，因降而制不杖期，因不降而制三年也。敖說非。",
            "对应经文": "母爲長子。",
            "对应序号": "100018"
        },
        {
            "类型": "锡恭先生",
            "内容": "敖繼公曰：‘此期服也，而杖、屨之屬皆與《三年章》同者，是章凡四條，其三條言爲母，其一言爲妻也。爲母宜三年，乃或爲之期者，則以父在，若母出故也，妻以夫爲至尊而爲之斬衰三年，夫以妻爲至親，宜爲之齊衰三年，乃出於期者，不敢同於母故爾。然則二服雖在於期，實有三年之義，此杖屨之屬所以皆與之同也。’錫恭按，敖謂爲妻有三年之義，非也。三年者，至尊之服也，爲父、爲君、爲夫，皆以至尊加隆也。《易》曰‘家人有嚴君焉’，父母之謂也。父在則嚴君之尊在，父卒則嚴君之尊屬母。故父卒爲母齊衰三年。注云：‘尊得伸也。’母或出或嫁，雖父卒而不三年者，以失其所尊也。父在爲母雖期，而心喪猶三年者，以其爲子之私尊也。若妻者親之至也，至親以期斷者也。而有不盡之余哀焉，則爲之祥焉，是以在此章，雖期而祥、禫俱有也。若謂宜齊衰三年，將與母同尊乎？抑爲夫所私尊，故屈而在期乎？且何所不得伸而不三年乎？則謂爲妻有三年之義者，非也。憶幼時讀《中庸大全》，載藍田呂氏說，亦云爲妻三年，今不能舉其詞矣。當訪求《中庸輯略》。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭先生",
            "内容": "敖氏說帶緣之緣，以爲冠衰之緣，其言曰：‘冠緣者，紕也；衰緣者，其領及袪之純也。’錫恭按，冠緣之說，盛世佐辨之曰：‘五服之冠，皆條屬外畢，安得有緣？’此足以破其說矣。衰緣之說，盛氏辨之未詳，而褚氏寅亮反從敖說，當考上服之有緣者。惟婚禮，壻之纁裳緇袘，女之純衣纁袡而已。其他上服，皆無緣也，而況衰裳乎？敖氏亦知衰裳之不可純邊，遁而爲領及袪之純，不知衰以表中心之摧，雖有袪而不純領，則非衰之所有，而何有於純？古者，上服無領，領在中衣。《詩 唐風》箋云‘中衣以綃黼爲領，丹朱爲純’，即《郊特牲》記‘繡黼丹朱中衣’也。是吉服之領在中衣也，而凶服亦然。《檀弓》記練，練衣縓縁，疏謂‘領及褎之緣也’，而注以練衣爲練中衣，是凶服之領在中衣也。凶服領在中衣，故衰當闕中，左右者爲適，一名辟領，‘辟’讀爲‘裨’，同音段借，領在中衣，而適在外，有若裨之詳見記。是可見衰之無領也。領且不有，而何純乎？注云：‘緣如深衣之緣。’本《深衣》記‘純袂緣’，而領與袂相將，故《深衣》注又曰‘惟袷廣二寸’。是注引《深衣》之緣，固亦謂領褎之緣也。但領褎乃中衣之領褎，而敖氏移之於衰，故爲謬也。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭先生",
            "内容": "盛氏世佐以帶緣爲布帶之緣，而胡氏培翚從之。其說曰：‘斬衰絞帶，賈謂以苴麻爲之，則齊衰以下之絞帶雖用布，亦當與衰同，不當與冠同。此傳所云帶緣者，帶之緣耳，非謂帶也。’錫恭按，此借《斬衰章》絞帶敖氏說而反用之。敖氏以齊例斬，胡氏以斬例齊，皆非也。如必以斬例齊，則斬衰絞帶與絰同用苴麻，此絰用牡麻，布帶雖用衰布，已非斬衰之例矣。既非斬衰之例，即用冠布何妨乎？竊謂衰裳內之中衣，要絰內之布帶，皆非喪服所重，故齊衰以下同用冠布也。胡氏釋注，強鄭君以同己，大失鄭君之意。他若吉時革帶無緣，兇時布帶象革帶而有緣，顛倒失倫，此又易曉而不必辨者也。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭先生",
            "内容": "錫恭按，凡杖，有以杖即位者，《喪服》傳所謂擔主是也；有在其次杖者，《喪服》傳所謂輔病是也。以杖即位者，表其爲主，非主則否。《喪服小記》曰：‘庶子不以杖即位。’此以適子主喪，庶子非主故也。又曰：‘父在，庶子爲妻以杖即位可也。’此以舅不主庶婦之喪，庶子爲主故也。而《雜記》云‘爲長子杖’，則其子不以杖即位。《小記》又云：‘父不主庶子之喪’，則孫以杖即位可也。兩文對舉并觀，益可見爲主者以杖即位，不爲主者不以杖即位矣。然不以杖即位者在其次，固杖也，當苴杖者苴杖，當削杖者削杖。如上所稱，庶子爲父母，長子之子爲父，雖不以杖即位，而在其次，固杖竹杖桐也。《喪服》經故不析其人於苴杖者、削杖者，外也。如大夫之適子爲妻，則析其人於削杖者，外矣。又在次之杖，與菲、次相將。此章杖則疏屨，下章不杖則麻屨。《喪大記》：‘期居廬，終喪不御於內者，父在爲母、爲妻。’疏屨則菲也，居廬則次也，皆與杖相將，而此杖主言輔病者也。下《不杖麻屨章》，‘大夫之適子爲妻’，《喪服小記》世子爲妻與大夫之適子同。《曾子問》，‘女未廟見而死，壻不杖，不菲，不次’，惟此三者爲妻非即位，亦不杖。自三者而外，有即位不杖，無在次不杖。雖士之適子亦然。父在稱子。經故不析其人，於削杖者外也。此經注云‘適子父在爲妻不杖’，謂不以杖即位也，而不明言即位者，以經在《削杖疏屨章》中，則可知在次固杖，不必言‘即位’，一也；又不爲主不杖，惟在即位時，此喪禮通例，學禮者習知之，不必言‘即位’，二也；又，此注下文云‘父在子爲妻以杖即位，謂庶子’，按，庶子言即位，則適子亦主言即位，互文可見，不必言‘即位’，三也；是注言不杖，而不以即位，已著也，六朝諸儒已有兩說，《小記》疏引或說云‘適婦之喪，長子亦得有杖，祗不以即位耳’，是知此‘不杖’爲不以杖即位也。《小記》疏又引賀瑒云‘父在適子爲妻不杖’，不杖則不禫，若父沒母存，則爲妻得杖又得禫，凡適子皆然。按，與禫相將者，輔病之杖亦存焉。凡云‘適子皆然’，士之適子亦與焉，與前說不同，而疏家偏從後說。賈疏云：‘此經爲妻，非直庶子爲妻，兼有適子父沒爲妻在其中。’按，云‘適子父沒在其中’，則適子父在不在其中也。庶子父在爲妻期，爲士之庶子。大夫庶子，父在，爲妻大功。則適子亦士之適子也。是謂士適子父在爲妻不在此經中也。夫注言不杖者，以即位之時，父爲主而不杖，而豈并無輔病之杖乎？輔病有杖，以致病深也。士庶子，父在得杖，是爲妻致病也。冢婦將承姑祭祀之重，適子爲妻致病，無輕於庶子之理，而謂無輔病之杖，可乎？賈氏不審注義甚矣。胡氏、曹氏皆足正賈氏之謬，而於注義猶有未審之處，爰爲之補所未備，以明注言‘不杖即位’之意云。",
            "对应经文": "妻。傳曰：",
            "对应序号": "100021"
        },
        {
            "类型": "锡恭先生",
            "内容": "《通典》載母之被出者詳矣，而獨未見慈母。錫恭按，《鄭志》：鄭君答趙商問，慈母嫁不服。嫁者且不服，況出者乎？又，服慈母者，以貴父命也，出則父不用前命矣，何服之有？",
            "对应经文": "出妻之子爲",
            "对应序号": "100022"
        },
        {
            "类型": "锡恭先生",
            "内容": "賈疏不言與‘父’爲體，而言與‘尊者’，上《斬衰章》已有傳云‘正體於上，將所傳重’，釋相承父祖已上皆是尊者，故不言‘父’。錫恭按，疏說非也。父至尊也，故曰‘尊者’。假令父爲支子，母被出而己繼禰，亦不得謂出母服，不必謂祖已上也。傳言‘一體’，正謂父子首足爾。張氏言適子代父，足合一體之義。出妻之子，亦有繼別繼祖者，故《小記》注亦云‘正體於上’。然彼解廢祭，故兼及祖以上。此言一體，惟指父子，義雖相類，言各有主矣。",
            "对应经文": "出妻之子爲",
            "对应序号": "100022"
        },
        {
            "类型": "锡恭先生",
            "内容": "子尹先生又曰：‘《喪服》不出爲嫁母服，聖人不許婦人再嫁也，而以時以勢，固有難禁焉者。若著於經，是許之再嫁也，故深沒其文，以存夫婦之義而隱示其例，以全母子之恩。’錫恭按：此說陳義甚高，而似未合經意。下節言‘繼母嫁’，經固明著之矣。此節言‘出妻之子’，下節言‘父卒母嫁’，初以爲出與嫁分節，究其實，以出與父卒分節也。出者，父所絕者也，惟所生者爲服，母子至親無絕道也，經故云‘出妻之子’，其嫁者同也，不必更言既出而嫁也。父卒而嫁者，非父所絕也。非所生者，亦服；以非父所絕，不惟所生者之私親也。經故言繼母，繼母爲服而因母可知也，而庶子爲適母可推也。是經於嫁母未嘗不著其文也。鄭君《檀弓》注蓋本於此矣。經以出與父卒分節，今以兼論。既出而嫁者附此節，專論父卒而嫁者歸下節。",
            "对应经文": "出妻之子爲",
            "对应序号": "100022"
        },
        {
            "类型": "锡恭先生",
            "内容": "錫恭嘗纂釋《爲父後》，今附錄於此，云：《喪服 齊衰杖期章》傳曰：‘出妻之子爲父後者，則爲出母無服。’注不爲‘爲父後’作解，而記《檀弓》上篇‘子之先君子喪出母乎’注云‘禮爲出母期，父卒，爲父後者不服耳’。是明著爲父後者必父卒者也。又《喪服 不杖期章》‘女子子適人者爲昆弟之爲父後者’，傳曰：‘婦人雖在外，必有歸宗。’注云‘父雖卒，猶自歸宗’，猶以父卒言之。此可見凡爲父後者，皆主父卒而立文，而父在之時，雖適長子不得稱‘爲父後’也。所以然者，《喪服小記》云：‘爲父後者爲出母無服。’無服也者，喪服不祭故也。注云：‘嫡子整體於上，當祭祀也。’按，注以‘當祭祀’爲言，則亦據父卒者。若父在，則主祭者父也，何病於喪者之不祭，而己不服出母耶？惟父卒而己主祭，故不敢服出母之私，而廢尊者之祭也。《喪服 緦麻章》‘庶子爲父後者爲其母’，傳亦以主尊者之祭祀爲言，則亦據父卒，與《小記》同。凡此爲父後者，異於眾子之服，皆以父卒己主祭祀故也，而父在己未主祭祀者，同於眾子之服可知。故經傳皆不稱‘爲父後’。《特牲》‘饋食禮嗣舉奠’，注云：‘嗣，主人將爲後者，此爲父在者言也，以其他日當爲父後也，故云“將爲後”，以其此日之未爲父後也，故以“將”別之。“將”云者，著其未爲父後也。’歷考經記及注，未有父在而稱爲父後者。《檀弓》言妻之昆弟爲父後者，即《喪服》經‘女子子適人者爲昆弟之爲父後者’也。《喪服》經兩言‘爲父後’，皆據經文父言，非據經文長子言也。蓋昔先王敘彝倫，定禮制，莫重於教孝父，在不稱爲父後，所以體孝子之心，不忍豫以代父之辭自明也。《春秋》書‘仍叔之子’，譏父老子代從政，其與《禮》同義也夫。",
            "对应经文": "出妻之子爲",
            "对应序号": "100022"
        },
        {
            "类型": "锡恭先生",
            "内容": "《通典》：漢石渠議問：‘父卒母嫁，爲之何服？’蕭太傅云：‘當服周，爲父後則不服。’韋玄成以爲：‘父歿則母無出義，王者不爲無義制禮。若服周，則是子貶母也，故不制服也。’宣帝詔曰：‘婦人不養舅姑，不奉祭祀，下不慈子，是自絕也。故聖人不爲制服，明子無出母之義，玄成議是也。’石渠又問：‘夫死，妻稚子幼，與之適人，子後何服？’韋玄成對：‘與出妻子同服周。’或議以爲子無絕母，應三年。錫恭按，蕭太傅議是矣，然其曰‘爲父後則不服’，猶未善也。凡出者，自父絕之也。父卒而嫁者，非自父而絕之也。上節傳云‘出妻之子爲父後者，則爲出母無服’，以母自父絕之，而爲己一人之私親也。故引舊傳解之云：‘與尊者爲一體，不敢服其私親也。’然則爲父後者之服與不，在視母之爲私親與非私親而已。母而自父絕之與，則己之私親也，爲父後者不敢服也；母非自父絕之與，則非己之私親也，雖爲父後，亦當服也；惟改嫁失其家之尊，則不三年而期耳。今云‘父卒母嫁’，則非自父絕之，爲父後者亦當杖期。而云不服，故曰猶未善也。宣帝是韋玄成議，意謂自王者言之，則不爲無義之人制服；自子言之，則不可貶母而降服，故不爲制服，從王者制之也。然王者制服，因乎爲服者之情，且服嫁母杖期，非貶母也。三年者，至尊之服也。父母爲家人之嚴君，故皆三年。母嫁，則失其家人所共尊。爲之期者，至親以期斷也。聖人因之以制服，何不可之有乎？挾王者之重而制禮，不緣乎人情，於以見孝宣之治，爲王霸雑也。韋氏既以嫁母爲不當制服，又以子幼與之適人者爲與出妻子同服，是孕王肅之謬說者也。辨見下文。",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "《通典》：馬融曰：‘繼母爲己父三年喪，禮畢嫁後夫，重成母道，故隨爲之服；繼母不終己父三年喪，則不服也。錫恭按，馬氏以終父之喪爲言，不以非父所絕爲言，亦與鄭義不同。",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "又魏王肅云：‘從乎繼而寄育則爲服，不從則不服。’錫恭按，王肅此說，陰祖韋氏玄成而讀‘從’字絕句，傳合，可云巧矣，後儒靡然從之，自崔氏凱、賈氏公彥外，無不以肅說爲說者。雖以李氏如圭之學之正，未免爲肅說所惑也。巧言洵可畏哉！",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "又崔凱云：‘出妻之子爲母，及父卒繼母嫁從爲之服報，此皆爲庶子耳，爲父後者皆不服也。傳云與尊者爲體不敢服其私親，此不獨爲出母言，爲繼母發。繼母嫁，己隨則爲之服，則是私也。爲父後者亦不敢服也。鄭某云：嘗爲母子，貴終其恩，不別嫡庶。王肅云：隨嫁乃爲之服。此二議時人惑焉。凱以爲，《齊縗三年章》繼母如母，則當終始與母同，不得隨嫁乃服，不隨則不服。如此者不成如母。爲父後者則不服，庶子皆服也。’錫恭按，崔氏駁肅說甚暢，卓然不惑，爲賈氏道先路。惜其不盡從鄭義也。主庶子立說，其失與蕭太傅同。",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "錫恭初至禮學館時，作《修禮芻議》，其第六篇專辨肅此說。今附錄之曰：經曰：繼母如母。傳曰：繼母之配父，與因母同。故孝子不敢殊也。夫謂之‘如母’，必原有不盡同者，則以其恩非生我故也。然既謂之如母，必當有致於一者，則以其義同配父故也。由其義同配父而如母，則爲繼母服者，念母之恩，實即嚴父之義也。夫服繼母所以爲嚴父，故義已絕於父者，不得如之。經《齊衰杖期章》出妻之子爲母，傳曰：親者屬。注曰：母子至親無絕道。是因母被出猶杖期也，而繼母被出，則無服。《通典》引《鄭志》有明文鄭君答趙商問由其義已絕於父，非嚴父之義所能及也。若非父所絕者，則不敢殊之。經曰：父卒繼母嫁，從爲之服齊衰杖期。夫不云因母嫁，而云繼母嫁者，上經既云繼母如母，繼母嫁者服杖期，則因母嫁者服杖期，不待言矣。其曰從爲之服者，從猶續也，續前如母之義也。注曰：嘗爲母子，貴終其恩。傳注所云‘終’，釋經‘從爲之’之義，而實本曾子之言。曾子曰：孝子之身終終身也者，非終父母之身，終其身也。父母之所愛，亦愛之；父母之所敬，亦敬之。方父之存也，繼母以配父，而有如母之恩；及父卒而改嫁也，非父身自絕之也，父之所不絕，子亦不敢絕，故終其如母之恩而服之。所謂非父所絕，不敢殊之也，仍一嚴父之義也。至於嫁母之非絕族，吳商答成洽之難，已詳載在《通典》，無俟錫恭贅言矣。自王肅讀經‘從’字句絕，以爲從而寄育則服，不從則不服。夫不服者，安在其如母也？則是父所未出，而子出之也；父所未絕，而子絕之也。顯背傳注貴終之意，而陰踐夫曾子之言禮經，害道之甚者也。且如肅說，因從不從而服不服，是其服生於寄育之恩，爲之期猶可也，爲之期而杖，不可也。經在《杖期章》中，愈以見肅說之背經矣。然則杖者，爲母服也，終其如母之恩也，非爲寄育之恩也。乃後人多從肅說，《開元禮》於‘繼母改嫁’條分注肅說於下，《政和禮》以後因之，我《大清通禮》亦沿而不革，且別子爲嫁母杖，爲繼母改嫁不杖。當時纂修諸臣未能紬繹經意，今者重修，所宜請旨更定，但列嫁母於《杖期章》，不分因母與繼母，而刪其分注，庶有合於經之‘如母’，傳之‘貴終’焉。嗟乎，子之於父母也，有怨而無誹。五十而慕，孔子以爲大孝；小弁之怨，孟子以爲親親，而稱其仁。乃若夫子教我以正，夫子未出於正也，則以爲相夷，而直貶之曰惡，繼母之如母也，何獨不然？繼母之出也，父出之也，論定於父也；父卒而改嫁也，非父所及知也，子豈得責善以賊恩，而虧如母之義，并以虧嚴父之義耶？宋豫章羅氏曰：天下無不是之父母。孝子之心，聖人之經，固如是也夫！",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "疏云：以不生己，父卒改嫁，故降於己母。雖父卒後，不伸三年，一期而已。錫恭按，疏說非也。信如疏說，則生己者嫁，將三年耶？繼母如母，生己者不與之殊也。",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "敖氏繼公曰：母於子，乃亦杖期者，既出嫁則無尊加之義，故宜報之，所以别於在其父之室也。錫恭按，敖說非也。此‘報’字與他處‘報’字略殊，以年月無所降殺，故云‘報’也。射慈答徐整曰：‘母亦報子周也。’言但報其周，若杖與菅屨則不也。母爲眾子，在《不杖期章》，豈出與嫁反加杖耶？必不然矣。至別於在父之室，在其子不伸三年，不在其母，不降其杖也。",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "吳氏紱曰：‘凡禫，必主喪者主之。若出母與繼母嫁，己非喪主，無禫也。’錫恭按，射慈答徐整問爲出母、嫁母作廬、堊室，有就母之家者，有在己之家別室者。就母之家，自有主喪主禫，己非喪主，不得禫也。若在己家，己即是主，如《檀弓》‘妻之昆弟爲父後者，死哭之適室，子爲主’之主。自非出妻之子與父同宮者，他無不可禫者。吳氏概云‘無禫’，未盡然也。",
            "对应经文": "父卒，繼母",
            "对应序号": "100023"
        },
        {
            "类型": "锡恭先生",
            "内容": "疏云：‘此章與上章雖杖與不杖不同，其正服齊衰裳皆同五升而冠八升，則不異也。’錫恭按，此章多正服，謂衰裳五升、冠八升是也。然與上章同者，惟爲妻。若父在爲母，當齊衰四升、冠七升，疏概以爲正服，列三證以明之，非也。其引《服問》注爲證，則未知彼注八升爲七升之誤文也。引《雜記》注爲證，按彼注上言其爲母五升縷而四升，爲兄弟六升縷而五升乎？下乃言以臣從君而服之，齊衰爲其母與兄弟，上別母於兄弟之上，下同母於兄弟之中，上已細別，下遂渾言，不得舍細別而據渾言者爲證也。‘乎’者，疑而未定之詞，下‘渾言而不細別’者，以疑而未定也。又引此注，言其異於上，則上章疏衰之等皆同是爲母同正服五升之證。按《喪服》經不詳升數，故記及傳詳之，則注所云‘上’者，本不兼指升數，尤不得據以證爲母五升也。辨詳余所著《釋服》附錄記齊衰四升節。",
            "对应经文": "不杖，麻屨",
            "对应序号": "100024"
        },
        {
            "类型": "锡恭先生",
            "内容": "楊氏復因此疏而廣之云：‘以此例推之，其降服衰四升而冠七升，亦不異也。’錫恭按，此章降服唯爲人後者爲其父母。若衰冠同四升七升，則所後母與所生母無以異矣，恐非。考鄭君注於記齊衰四升言‘爲母’，而不言‘降服’，誠以父在不三年而期，非由降而然也。爲人後者爲其父母期，乃由降而然也。以彼例此，無乃非其倫乎？",
            "对应经文": "不杖，麻屨",
            "对应序号": "100024"
        },
        {
            "类型": "锡恭先生",
            "内容": "錫恭按，此云子既得伸，孫無由獨屈，爲父沒者言也。若其父在，則君大夫士之庶子爲其母不同，而庶子之子爲庶祖母，經無明文。按士之庶子，父在爲母如邦人。慈母如母節注云：‘士之妾子爲母期。’則其子爲祖庶母亦如邦人矣。又《服問》云：‘有從輕而重，公子之妻爲其皇姑。’注云：‘諸侯庶子之妻爲其君姑齊衰，舅不厭婦也。’夫公子之妻以舅不厭婦而服，如邦人則服，不得如邦人者，皆以厭也。《喪服小記》注云‘祖不厭孫’，則公子之子爲庶祖母當如爲祖母之常矣。夫公子之子與士庶子之子服，皆如邦人，則大夫庶子之子可推矣。由此言之，孫爲庶祖母服，不以祖父存沒殊也。",
            "对应经文": "祖父母。傳",
            "对应序号": "100025"
        },
        {
            "类型": "锡恭先生",
            "内容": "錫恭按，傳分釋世叔父及世叔母。世叔父期者，以與父一體也；世叔母期者，以名服也。畫然不相紊也。與父一體，謂昆弟一體也。父子夫妻，傳廣言之耳，非以釋此經也。陳氏銓說最爲得之。疏以世叔父與二尊爲一體，世叔母與世叔父爲一體，皆非也。夫唯與父一體者，乃有加服。若非與父一體，彼從祖祖父何嘗不與祖父一體乎？從父昆弟何嘗不與世叔父一體乎？而不加服，則可知爲世叔父期，非因與祖父一體也；爲世叔母期，非因與世叔父一體也。",
            "对应经文": "世父母、叔",
            "对应序号": "100026"
        },
        {
            "类型": "锡恭先生",
            "内容": "錫恭按，歸宗有多端。此歸宗與被出者不同。此以無主故歸宗也。《雜記》：‘姑姊妹，其夫死而夫黨無兄，弟使夫之族人主喪。’注：‘此謂姑姊妹無子，寡而死也。’夫黨無兄弟，無緦之親也。婦人外成，其主喪必得夫之姓類，夫夫黨無緦之親，茍有宗可歸，必歸於其宗，而猶使夫之族人主喪，是不絕於夫族也。不絕於夫族，而夫族可無服乎？況如此二章，皆有期之親者，不當歸宗者也，而遣之歸。虞氏所謂非教訓之道也。亦既歸宗矣，歸宗非被出也。準之《雜記》，則伯叔之子當主其喪，主其喪而可不服其本親之服乎？ 又守節十餘年者乎？宜庾氏之有取許參軍議也。虞子卿議與許略同，蓋亦在所取。",
            "对应经文": "世父母、叔",
            "对应序号": "100026"
        },
        {
            "类型": "锡恭先生",
            "内容": "敖氏又云：父在爲妻不杖者，不敢同於父在爲母之服也，故父没爲母三年，乃得爲妻杖。錫恭按，父在爲妻不杖，唯大夫適子爲然。敖氏謂不別適庶，故有此說，非也。夫方其服也，爲母衰四升，冠七升，爲妻衰五升，冠八升，受服之精麤因之亦異，不同一也。及其除也，爲妻十五月而禫，斯已矣。爲母猶心喪以終三年。大戴《喪服變除》曰：‘天子諸侯庶昆弟、大夫庶子，爲其母哭泣思慕居處飲食，猶三年也。’彼庶子爲所生母且然，況適妻之子乎？故曰：‘父必三年然後取，達子之志也。’不同二也。然則何嫌乎同而不敢耶？",
            "对应经文": "大夫之適子",
            "对应序号": "100027"
        },
        {
            "类型": "锡恭先生",
            "内容": "錫恭按，諸侯女嫁天王后，降其旁親而不絕，猶始封之君不臣諸父昆弟之義也。",
            "对应经文": "大夫之適子",
            "对应序号": "100027"
        },
        {
            "类型": "锡恭先生",
            "内容": "錫恭按，大夫不世爵，必待二代三代爲大夫而始降，則大夫尊降之禮，不幾與不世爵相背乎？以是知絕與降不同例也。絕之，所以臣之也；降之，非所以臣之也。故始封之君不臣諸父昆弟，而始爲大夫，竊疑其降諸父昆弟也，以大夫不世爵，而經有大夫尊降故也。即彼不絕者，未必不降也。是以田氏瓊云，天王后降其旁親一等，與出降爲二等。天王后猶始封之君也。但經記無徵，不敢臆決，書以俟質。虞氏喜過於厚，荀氏顗過於薄。過於薄者，非其本心，曲學以阿世也。",
            "对应经文": "大夫之適子",
            "对应序号": "100027"
        },
        {
            "类型": "锡恭先生",
            "内容": "《周禮 司服》疏曰：‘大夫加以小功，小功，謂本服大功、小功者，其降一等。小功降，仍有服緦者，其本服之緦，則降而無服。’錫恭按，賈說是也。《司服》稱士之服曰：‘其凶服亦如之。’據大夫小功降而服緦，與士同有緦服爲言也。非然，何得云如之？注引《喪服》經，據經本服爲言也。《公羊春秋》莊公四年經，注‘大夫絕緦’與‘天子諸侯絕期’并言。夫天子諸侯絕期，爲本服之期；大夫絕緦，亦爲本服之緦也。若小功降而爲緦，固服之也。《通典》言‘周制，卿大夫絕緦’，李氏言‘大夫緦則不服’，同謂本服之緦也。后儒不察，以爲小功降而爲緦者，大夫亦不服之，誤已。",
            "对应经文": "大夫之適子",
            "对应序号": "100027"
        },
        {
            "类型": "锡恭先生",
            "内容": "敖氏又曰：眾子即庶子也，對長子立文。庶則對適之稱，實則一耳。錫恭按，此暗破鄭君分別眾子、庶子之義也。夫眾以對長，庶以對適，固也，而適子之稱，可下對庶子，上對冢子。注引《內則》是也。敖氏下文亦有適而非長之說，然則適子與長子非一矣。即庶子與眾子亦非一矣，而可云‘實則一耳’乎？《喪服》經言庶子者，皆主大夫，其通上下者，固關大夫以上也。此爲之期者，唯士也，而經稱眾子，以此知眾子之稱屬士也。敖說非。",
            "对应经文": "爲眾子。【",
            "对应序号": "100029"
        },
        {
            "类型": "锡恭先生",
            "内容": "盛庸三曰：女子子成人以後，毋論已、未嫁皆降在大功，以其逆降旁親故也。錫恭按，女子子逆降旁親，爲嫁當及時之故，制禮者所不得已也。若本宗之爲之者，有何不得以而逆降之乎？此經記所未言，不可從也。凡本宗服，女子子有重而報之以輕者，已適人者爲昆弟、爲父期，而報之亦以大功是也；有輕而報之以重者，未嫁者逆降旁親，而報之仍以本服是也。",
            "对应经文": "昆弟之子。",
            "对应序号": "100030"
        },
        {
            "类型": "锡恭先生",
            "内容": "疏云，引同己子與親子同，故不言報。錫恭按，此謂經不於上世叔父母節言報，而特著此經，非謂傳不言報也。胡氏不達疏意，反以傳爲衍文，非也。",
            "对应经文": "昆弟之子。",
            "对应序号": "100030"
        },
        {
            "类型": "锡恭先生",
            "内容": "錫恭按，凡子從父而降者，皆子厭於父也。以其厭於父，故服其降。傳皆云不敢，此嚴父之義也。敖氏乃曰：‘非謂欲降之而不敢降也。’未識傳不敢之義而妄譏之。",
            "对应经文": "大夫之庶子",
            "对应序号": "100031"
        },
        {
            "类型": "锡恭先生",
            "内容": "錫恭嘗纂《釋服》，其《釋正尊降服篇》曰：敖君善以父爲長子三年、祖爲適孫期，皆加隆而非降，此不知正尊降服之例，而強與傳立異者也。凡正尊降卑屬之服，降其本服也，非不報其加隆者也。不明禮例，烏由知傳所云不降之意哉？凡正尊於卑屬，子若孫，子婦若孫婦，其服皆降也。爲子若孫降一等者，降其本服，而仍報其加隆者也。爲子婦若孫婦降二等者，既降其本服，又不報其所從而加隆者也。故爲婦服之例明，則爲長子、適孫所不降之例可明。爲諸子諸孫所降之例明，則爲長子適孫所不降之例可得而明。何以言之？服之本，至親以期斷。爲父母當期，爲子亦當期；爲祖父母大功，爲孫亦當大功。爲父母三年，爲祖父母期者，親之至，故尊之至，而加隆其服也。爲子期，爲子婦當大功，爲孫大功，爲孫婦當小功。今考《喪服》經，爲庶婦在《小功章》，爲庶孫婦在《緦麻章》，是降其本服一等也。又考《大功章》：‘適婦。’傳曰：‘何以大功也？不降其適也。’大功爲適婦本服，不降者，不降其本服也。益可證，降服者，降其本服也。此爲婦服之例也。舅姑爲正尊，子孫之婦爲卑屬，故降其本服一等。父母之於子，祖父母之於孫，均之以正尊臨卑屬，爲婦服之例本視之而出，則其服亦降本服一等也。然爲庶婦、庶孫婦，彼此較二等，爲諸子諸孫，彼此較一等。此其故何也？婦爲舅姑期，爲夫之祖父母大功，從夫而加隆者也。婦所從而加隆者不報，故并降一等也。《孝經》曰：‘父母生之，續莫大焉。君親臨之，厚莫重焉。’《祭義》曰：‘孝子之有深愛者，必有和氣。有和氣者，必有愉色。有愉色者，必有婉容。孝子如執玉，如奉盈，洞洞屬屬然，如弗勝，如將失之。’是孝子順孫，其至敬根至愛而生，故其至尊從至親而出。爲父母三年不加隆，而人心不即於安，故爲母有時或屈，而居處、飲食、哭泣、思慕必三年。是加隆之服，尊之至，由親之至也。子孫雖卑屬，其親則一也。祖父母、父母不忍不報也。加隆者不忍不報，則所降者必其本服也。降其本服者，嚴父之義，不忍不報者，愛子之仁。先王制禮，仁之至，義之盡也。此爲諸子諸孫降服之例也。爲諸子諸孫降服之例明，則可知報其加隆者，適與庶所共者也。降其本服者，施於諸子諸孫者也。不降其本服者，惟施於長子適孫者也。母爲長子，傳曰：父之所不降，母亦不敢降。嫡孫，傳曰：不降其適。與夫《大功章》適婦傳，三者同條而共貫，而長子適孫所不降之故，可以曉然矣。彼敖君善說，可不辨自明矣。雖然，微君善斯言，則無自發吾之疑。《詩》不云乎，‘他山之石，可以攻玉’？《禮經》有敖氏《集說》，抑亦學禮者攻錯之資也。以上釋適孫。",
            "对应经文": "適孫。傳曰",
            "对应序号": "100032"
        },
        {
            "类型": "锡恭先生",
            "内容": "錫恭在禮學館作《芻議》，其第七曰：父母沒而孫承祖重，孫爲祖父斬衰，祖母齊衰，孫婦從服齊衰不杖期，禮之常也。其或父沒母存，則孫婦當何服？或以爲其重在姑，孫婦當如本服，或以爲其重在婦，當服如舅姑。世人服此多歧。錫恭按，《齊衰三月章》：‘宗子之母、妻。’傳曰：‘宗子之母在，則不爲宗子之妻服也。’《不杖期章》：‘嫡孫。’傳曰：‘有嫡子者無嫡孫，孫婦亦如之。’注曰：‘嫡婦在，亦爲庶孫之婦。’是皆重在姑而不在婦之明證也。重既不在孫婦，孫婦自當如其本服。傳注已不啻明言之矣。或以《內則》‘舅沒姑老’爲疑，則庾氏蔚之嘗辨之。其言曰：舅沒則姑老，是授祭事於子婦，至於祖服，自以姑爲嫡婦，無嫡孫婦也。祖以嫡統惟一，故子婦尚存，其孫婦以下未得爲嫡，猶以庶服之。《通典》卷九十六其言是也。且舅沒姑老云者，謂老不能任祭祀者耳孔疏云：若舅沒姑未老，則其婦不得專知家事若未年老，固猶任祭祀也。蓋主婦之職，莫重於祭，夫喪服闋，則主祭祀如故。子爲主人，母爲主婦，主人初獻，主婦亞獻，母亞於子，疑若有不順者。然《記》稱夫死從子，此豈非從子之重且大者與？魯敬姜者，知禮之女宗也。《國語》記其主先舅之祭《曲禮》‘支子祭，必告於宗子’，則支子容有祭時。而稱爲公父文伯之母。是時必穆伯已亡，是知夫亡主祭，固禮之常。蓋爲夫斬衰三年固有終也，喪終，則主祭矣。如謂夫喪不復主祭，設使子幼未取，將誤爲之主婦耶？由此推之，舅沒姑存，其重仍在於姑。姑即年老，如《內則》所云者，衹謂攝祭祀賓客之事，非謂傳其重也。故曰：每事必請於姑。惟其然，故宗子之母在，而宗子之妻喪，族人不爲之服，以其未得傳重也。更推斯義以往，可知祖之嫡統惟一，有嫡婦無嫡孫婦，無疑義也。難者曰：妻不從夫服可乎？答曰：父子一體也，夫妻一體也，故有從服。然在從服之常，尚有從重而輕者，況此當其變者乎？晉徐農人問殷仲堪曰：禮，服高祖齊衰三月，若其父承重者，爲當服周，爲故自服其本服耶？殷答曰：祖父在而祖母沒，則父服厭周，祖父後亡，則父服三年，而孫之服一定無變。是知孫之於祖，自有正服，不以父服爲升降。《通典》卷九十六推殷氏之意，謂父承重者，子仍服其本服也，是子不從父而服重也。夫子可不從父而服重，妻獨不可不從夫而服重乎？難者又曰：《喪服小記》曰‘宗子母在爲妻禫’，注曰‘宗子之妻，尊也’，則又何說？答曰：先儒之記禮也，有別嫌明微者，鄭君注《禮》亦然。凡母在爲妻得杖，杖則禫，適子、庶子皆然，不獨宗子也，而《記》特設此條者，以宗子母在，族人不爲其妻服，疑於宗子之母厭其妻而不尊，故《小記》特著其禫而鄭注特明爲尊，所謂別嫌明微也。然則《小記》此言，益可反證宗子之母爲重所在爾。夫重在於姑之說定，則孫婦仍如本服之說定，而凡曾孫婦以下，夫承重而姑在者，皆可依此爲準。今既重修通禮，宜著其說於‘適孫婦’條，以解世人之惑。",
            "对应经文": "適孫。傳曰",
            "对应序号": "100032"
        },
        {
            "类型": "锡恭先生",
            "内容": "錫恭曩作《宋濮議論》曰：宋英宗以濮安懿王之子入繼仁宗，不爲濮王立廟京師，稱親而不稱帝，酌尊尊親親之中，此固英宗之盛德，亦由中書持議之正也。案，《禮經 喪服 斬衰三年章》‘爲人後者’，傳曰：‘何以三年也？受重者必以尊服服之，蓋全乎尊尊也。’《齊衰不杖期章》，‘爲人後者爲其父母，報’，傳曰：‘不貳斬也。持重於大宗者降其小宗也。’蓋以不貳斬者，全所後之尊尊，而以稱父母者，不沒所生之親親也。《喪服》傳又曰：‘昆弟之子，何以亦期？旁尊也，不足以加尊焉，故報之也。’然則其父母之報之者，蓋亦以旁尊自處，雖存父母之名，而不分所後者之尊也。先王制禮之意，其微矣哉！英宗之於濮王也，不於京師立廟，蓋以已禰仁宗，不得復禰濮王，即傳持重於大宗降其小宗之義也。即園立廟，令王子孫奉祠，而己不與祭焉。蓋推濮王之心，旁尊不足加尊，且以專奉祭之誠於仁宗也。太后詔濮王宜稱皇，王夫人宜稱后，而英宗辭免，則又非漢諸帝所能及，何論明世宗哉！當是時，主此議者，魏公、兗公，然此數事者，亦無以異於溫公尊無二上之議也。中書爲臺諫集矢者，稱親一事而已。夫固其父母也，不立廟，不與祭，不追尊，則尊尊之義既不分施於彼矣，而必沒親親之恩，使不得稱爲父母，非惟典禮無據，亦非人情所安。以人情所難安強天子，以必爲激則變矣。曾魏公、兗公而爲此乎？且《禮經》爲其父母之降服，何爲也哉？向使父母之名可沒，則降服亦不必制，善乎曾子固之言曰，爲人後者，不必皆親昆弟之子，族人之子同宗者合親疎言皆可爲之。使當從所後者之屬爲服，則於其父母有宜爲大功、爲小功、爲緦麻、爲袒免、爲無服者矣。而聖人制禮，皆爲其父母期，使足以明所後者之重而已，非遂以爲當變其親也。親不變，則名固不可得而易矣。子固發明《禮經》親親之義甚詳且盡，亦當日中書之議所未申者哉！友人曹叔彥見此文，以爲與此經有關，爰附錄之。以上釋經‘爲其父母’。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "《通典》載王肅曰：‘凡服不報，以嫡尊降也。既出爲大宗後，其父母不得服以加也，故不以出降而報之。’錫恭按，嫡尊猶言正尊，正尊降與出降各有所由，則其不降亦各有所由，不以正尊降者，以旁尊自處而報之也。不以出降者，重其後大宗而報之也。義各有主，判然二途，王肅混爲一說，非是。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "顧氏《日知錄》曰：‘重其繼大宗，故不以出降。’錫恭始信之，既而思之，雖以出降，未嘗不可重大宗。鄭君論爲宗子之服曰：有大功之親者，服之齊衰三月，卒哭，受以大功衰九月，如以出降大功，當依此服之，與重宗固並行而不悖也。今必以不降爲重宗，何說以通於昆弟之後人者？顧氏之說非也。以上釋經報。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "錫恭按，持猶承也。《特牲》饋食禮，‘詩懷之’，注：‘詩猶承也。’古音之部、咍部，與蒸部、登部合，音最近，其入聲同爲職部、德部，故詩可訓承，而持與承皆從手，義尤相近也。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "《通典》，賀循答庾亮問曰：‘禮，宗子之義，所以明本祖之正統，紀百代而不紊者也。而宗之義，委曲著見者，多在別子，非卿大夫之文，偏不詳悉。服之致疑，有如來旨，然舊義，雖非別子，起於是邦而爲大夫者，便爲大宗，其嫡繼之，亦百代不遷。《禮記 王制》云：大夫三廟，一昭一穆，與大祖之廟而三。鄭君解曰：太祖別子，始爵者也。雖非別子，始爵者亦然。此其義也。此謂起於是國，盛德特興爲一宗之始者也。如此，則百代不遷，統族序親，及族人服之，皆宜如別子之宗也。’錫恭按，《大傳》注云：‘別子，謂公子，若始來在此國者，後世以爲祖也。’疏云：‘別於正嫡。’別於在本國不來者，則始來在此國者亦爲別子，與《王制》注云‘非別子者’不同。《王制》疏引《鄭志》趙商問：‘《祭法》云：“大夫立三廟，曰考廟，曰王考廟，曰皇考廟。”注：“非別子，故知祖考無廟。”商按，《王制》：“大夫三廟，一昭一穆，與太祖之廟而三。”注云：“大祖，別子始爵者。雖非別子，始爵者亦然。”二者不知所定。’鄭答云：‘祭法，《周禮》、《王制》之云，或以夏殷雜，不合周制。’今考《大傳》記大宗、小宗，專論周道，與《王制》以夏殷雜者不同。是《王制》注所云原與《大傳》記宗法殊科，合之則兩傷矣。賀氏此答，未可爲典要。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "【陳氏立曰】别子爲祖，别子之嫡子爲大宗，别子之庶子皆宗之。至别子庶子之子，則以别子庶子之長子爲宗。錫恭按，‘庶子’二字，依曹氏《校釋》增所謂繼禰之宗，並大宗，是爲大宗一，小宗一。别子庶子之孫，則又以别子庶子長子之子爲宗，所謂繼祖之宗，與從兄弟爲宗者也。而别子庶子之衆孫，又各以親兄弟之長者爲禰之宗，是大宗一，小宗二。别子庶子之曾孫，又以其長曾孫爲繼曾祖之宗，是與再從兄弟爲宗者。而别子庶子之衆孫，又各以其從兄弟之長者爲祖宗，以其親兄弟之長爲禰宗，是大宗一，小宗三。至别子庶子之玄孫，又以其長玄孫爲宗，所謂繼高祖之宗，與三從兄弟爲宗者。而别子庶子之衆玄孫，又各以其再從兄弟之長者爲曾祖宗，其從兄弟之長者爲祖宗，其親兄弟之長爲禰宗。是爲大宗一，小宗四。故人備五宗者，須至别子庶子之玄孫。至别子庶子之衆來孫，自各以其三從兄弟之長者爲高祖之宗，則不宗别子庶子之長來孫，所謂祖遷於上，宗易于下是也。以上釋大宗小宗。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "錫恭按，‘知尊禰者’以下宗，‘知尊祖者’爲大宗子有之，承先人而爲大宗子者有之，以此爲下達可也。若庶士庶人身自立宗而置後，則於經未有明徵。又《郊特牲》記曰：諸侯不敢祖天子，大夫不敢祖諸侯。夫不敢以先君爲祖，則不敢以今君爲宗矣。故諸侯之禮，今君命昆弟之適者爲群公子之宗，禮如大宗。無適而命庶昆弟，則禮如小宗，以君尊，不可爲宗故也。若君自爲大宗，則何命昆弟之有？《大傳》曰：‘君有合族之道。’又曰：‘公子有宗道。’於公子曰‘宗道’，而君曰‘合族之道’，名不可假也。名不可上僭，亦不可下褻。君不爲公族大宗，猶《覲禮》‘天子不下堂見諸侯’也。此所言者，諸侯之禮，而王族之於天子，可以類推。滕稱魯爲宗國，與宗子有宗道蓋同。叔彥所釋，擇之精而語之詳。獨謂大宗達乎上下，愚未敢信，敢附爭友之誼而略辨之。以上釋傳‘禽獸知母’至‘支子後大宗也’。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "锡恭按，谢氏奉、曹氏處道議最正，當從之，說詳《釋服》，錄在《緦麻章》‘庶子爲父後者爲其母’下。以上釋爲本生所生母服",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "沈果堂先生說，爲曾祖齊衰三月，爲人後者當服緦麻見《果堂集》，《儀禮 喪服》爲人後者爲本親問與叔彥以爲當服小功者異。錫恭按，凡正尊降其子孫者皆一等，而曾祖爲曾孫緦麻，見於經。婦從夫，服舅姑及夫之祖父母，皆降夫一等，而曾孫婦爲夫之曾祖父母緦麻，見於注夫之父母諸祖節降齊衰三月爲緦麻。沈氏之說固有所比附，然考制服之本，爲祖本大功而加爲齊衰期，曾祖本小功而加爲齊衰三月，是齊衰三月者，加小功一等也。服雖自加而制，而既制爲禮，服即成本服，凡降服皆自此而推，故於本生降一等，爲父母期，爲祖父母大功，則爲曾祖父母小功，固其宜也。叔彥所說，自與降本生父母、祖父母同條共貫。舍沈錄曹，以此故也。至沈氏謂本生高祖父母無服，尤難據信。以上釋爲本生高曾祖父母",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "【《通典》出後子爲本庶祖母服議】晉劉氏問曰：‘弟子遭所生母艱，弟子有兒出後伯父承嫡，當心喪三月否？’徐邈答曰：‘庶祖母服，禮無正條。往年臨川王服太妃，已爲成制。今出後承嫡者，當依爲人後降本親一等，宜制大功九月。’宋庾蔚之謂：‘庶子爲父後，不得服其所生，以服廢祭故也。已出伯父，卽爲祖嫡，何由得服父之所生乎？’此條釋爲本生庶祖母。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "錫恭曩在禮學館，纂《修禮芻議》，其論爲父之本親服曰：爲人後者之子爲父之本親服，其聚訟也自典午以來久矣。據遂殷表，則舊以爲當大功，持異議自晉賀彥先始賀循之徒以爲當以其父所後之家計其親疏爲服紀崔凱申賀循說之詞劉智、王彪之諸儒以爲出後者子於本祖無服，孫不服祖，於情不安，王氏彪之說降一等，足以明所後者爲重，無緣乃絕之矣。劉氏之說其引經記以相證者，賀氏循曰：出母齊衰而杖，其子不從服。今出後者於父母，乃爲不杖之周，恐其子不得反重也。王氏彪之曰：夫爲人後，妻爲舅姑大功，鄭某云，不二降也。其妻於舅姑義服，猶不二降，況其子孫骨肉至親，便當無服乎？愚嘗反覆考之，而知王氏所引《小記》相證，益彰賀氏以出母之孫爲況，適足以反證出後者子爲父之本親服耳。何以言之？《喪服》經：‘出妻之子爲母。’傳曰：‘絕族無施服，親者屬。’是以其子唯爲其母服，而不爲外祖父母服，而出母亦唯爲其子服，而不爲子之妻若子服，以其出而絕族，無施服也。若夫爲人後者，不然，於昆弟服大功，於姊妹適人者服小功，猶得曰‘親者屬’《檀弓》注以同母異父之昆弟服大功爲親者屬，則此昆弟姊妹亦可云‘親者屬’。至於記云‘於兄弟降一等，報’，是不絕於族而有施服者也。且經記於爲人後者服本親，皆著報服之文。報者，其相爲同也。出後者既有施服，則報之者安得無施服，而本親當還服爲人後者之妻與子矣。本親服爲人後者之妻，其妻亦服夫之本親，故《喪服小記》曰：‘夫爲人後者，其妻爲舅姑大功。’本親服爲人後者之子，而其子安可不服父之本親耶！服之如何？曰：王氏彪之謂降一等是也。婦爲舅姑本不杖期，以夫爲人後降一等而服大功。孫爲祖父母與婦爲舅姑同，則父爲人後者亦降一等，可知也。然則旁親如何？曰：鄭君《喪服》注云：在旁而及曰施。既有施服，旁親皆不絕之矣。夫無施服者，雖正統亦所不服。出妻之子爲外祖父母無服是也。而有施服者，雖小功、緦而亦服。傳曰：‘小功以下爲兄弟而爲人後者，於兄弟降一等’是也。出後者子在有施服之科，則亦當服其旁親矣，從降一等之例，可也。《詩》不云乎，‘他山之石，可以爲錯’？賀氏所證爲不服者，吾反借以證其必服，豈非賀說之爲我礪石哉！或曰：賀循又云：絕其恩以一其心，一其心則所後親。其言亦持之有故矣，而何可厚非乎？曰：統有尊卑則降有等級，天子諸侯固當別論。大夫之尊，有降而無絕，則大宗之尊，亦當有降而無絕。降服一等，已足明所後者至親，奚必絕其恩於彼，乃始明其親於此耶！以上釋爲父之本親服。",
            "对应经文": "爲人後者爲",
            "对应序号": "100033"
        },
        {
            "类型": "锡恭先生",
            "内容": "《通典》王肅曰：嫌所宗者惟大宗，故曰小宗，明各自宗其爲父後者也。胡氏《正義》引之，且謂與注言‘是乃小宗也’義同。錫恭案，鄭君注意，經言‘昆弟之爲父後者’，傳言‘曰小宗’，是昆弟之爲父後者乃繼禰之小宗也。以小宗故服期，遂因繼禰以推及繼祖、繼曾祖、繼高祖，皆當如其本服而不降，觀下文可見矣。是則鄭君注義在類推，不在別嫌也。夫爲大宗子服在《齊衰三月章》，此繼禰小宗在《不杖期章》，何所嫌而藉於別耶！",
            "对应经文": "女子子適人",
            "对应序号": "100034"
        },
        {
            "类型": "锡恭先生",
            "内容": "錫恭曩纂《釋服》，於《繼父服篇》曰：‘至親以期斷。繼父本非骨肉，本賈疏語雖同居而非至親也。而《喪服 齊衰不杖期章》乃有繼父同居者，此後儒未能遽曉而傅元、袁準以後疑此制者至今猶未絕也。錫恭嘗反覆考之，而得其說。蓋繼父之正服在《齊衰三月章》，而齊衰不杖期者，乃爲繼父之加隆之服也。傳曰：“子無大功之親，與之適人。”注云：“子無大功之親，謂同財者也。”蓋有同財者，則相生相養，母可不與之適人？著無大功之親者，原與之適人所由也，而非繼父之道之一端也。傳自‘所適者亦無大功之親’以下，乃言繼父之道。夫惟無大功之親，故得自專其財，至以其貨財爲之筑宮廟，而平日之相生相養不待言矣。且以年未十五之子而無大功之親，家將亡矣，祀將絕矣，而所適者既恤其孤，又使之祀，是家將亡而復存，祀將絕而復續也。繼父之恩，於是爲至，逮此子少長，繼父自有主後，而不同財，而不同居，亦人情之常，而非恩有所虧也。考之於經，寄公爲所寓齊衰三月，以其存亡繼絕也，爲宗子齊衰三月，以其收族也。此子之於繼父，筑宮使祀，誼等於寄公於所寓；收而相養，誼等於宗子。爲之服齊衰三月，禮之正也。夫人不幸而無主後，可憐之甚者也。姑姊妹女子子適人者，大功九月，而無主者齊衰期。鄭君《喪服》經注曰：“無主後者，人之所哀憐，不忍降之。”夫本當降而不降，與加服同，則憐無主後而加服，禮固有其例也。考齊衰三月加一等，則爲齊衰不杖期，何也？由三月上之，則五月、九月，而五月小功、九月大功，衰麻反殺，非所以爲加也。考上殺之服，爲祖父母齊衰不杖期，爲曾祖父母齊衰三月，是齊衰三月殺於不杖期一等也。則反而視之，加齊衰三月一等，即不杖期也。《小記》曰“有主後者爲異居”，則同居者無主後者也。憐繼父無主後而加一等，斯入《齊衰不杖期》矣。此加服，而非正服，不得以非至親而疑爲不當期也。《小記》所云“有主後”則專屬之繼父，故注云“及繼父有子爲異居”；孔疏謂“此子有子亦爲異居”，非也。以其服之加否繫於繼父有無主後，不繫於此子有無主後也。傳言“大功之親”，則主後中容有“大功者主人之喪”，而注專言繼父有子者，初時無大功之親，則後日不能有大功之親，所可有者，繼父更自生子而已。有子，則不爲加服也。或曰：《小記》注論異居於繼父有子外，別出同居異財及故同居今異居二者，設令繼父終於無子，則此二者爲之加服乎？且否乎？答曰：本異姓也，而既不同財矣，或並不同居矣，則哀憐之情當爲之少殺焉，即不加服可也，此鄭君所以並列爲異居也。要之，加服與否以主後爲最重，故《小記》論異居，專以有主後爲言，而論同居必以無主後爲先。’",
            "对应经文": "繼父同居者",
            "对应序号": "100035"
        },
        {
            "类型": "锡恭先生",
            "内容": "錫恭案，臣妻無從服，夫人明文。賈疏說既未敢深信，又，臣服小君非從服也，謂不累從者，亦未敢深信。考尊服有三，斬衰三年也，齊衰期也，齊衰三月也。在位之臣，服君惟斬衰三年，無期，服小君無齊衰期，無三月。齊衰三月者，爲舊君、君之母妻，言與民同服，非臣爲君與夫人之服之正也。夫尊於朝，妻貴於室，則妻從夫服尊服，惟有齊衰期。內宗、外宗不在此例夫服君斬衰三年，妻從服齊衰期；夫服小君齊衰期，則妻將何服？不降，非所以爲從服；降，而在三月爲舊君母妻之服，非所以服夫人也，故不服也。蓋在位之臣與其妻爲君與夫人之服，至齊衰期而止，降齊衰一期等，斯無服矣。",
            "对应经文": "为夫之君。",
            "对应序号": "100036"
        },
        {
            "类型": "锡恭先生",
            "内容": "《通典》，吳徐整問云：‘經言爲夫人君，錫恭案，當作‘君夫人’不道爲其妻，錫恭案，‘爲’字衍然則公卿諸侯之妻不爲皇后服耶？’射慈答云：‘皇后，天下之母，則宜服周。禮，君命其夫，后夫人亦宜命其婦，其受命則不宜無服。’錫恭案，據此則賈疏云‘明夫人命亦由君來’者，破射氏之說也。射說誠未是，而即破其說以疏禮，非禮意也。",
            "对应经文": "为夫之君。",
            "对应序号": "100036"
        },
        {
            "类型": "锡恭先生",
            "内容": "子尹先生又曰：‘傳云“從服”，自統君之父母六人言。蓋妻雖期年，而有三年之義，疏乃云非從服之例，與傳違背，不可從。’錫恭按，傳云‘從服也’者，此節總六人，而從服有五，從其多者耳。言從服也，又恐人以小君之服亦爲從服，故又別言之。凡從服皆降一等，父母、長子，君服三年而臣服期，此從服也。君時爲祖父母三年而臣服期，亦從服也。惟君爲妻杖期，非由三年而屈，與父在爲母不同，而臣爲小君不杖期，非從服之例。《昏義》記曰：‘爲天王服斬衰，服父之義也；爲后服齊衰，服母之義也。’臣爲君與小君服斬齊，其義亦然，故特著其說曰‘妻則小君也’，所以明其非從服也。此義出自馬氏融，賈疏實祖之，與傳義正合。而妻有三年之義乃敖繼公說，前已辨之矣。《私箋》棄漢儒古義，從元人新說，甚無謂也。然則非賈疏違傳立異，乃《私箋》千慮一失也。以上總釋。",
            "对应经文": "爲君之父母",
            "对应序号": "100038"
        },
        {
            "类型": "锡恭先生",
            "内容": "錫恭按，《孟子 萬章篇》引《堯典》‘二十有八載放勛乃殂落，百姓如喪考妣，三年四海遏密八音’，又引孔子言‘天無二日，民無二王’，而曰：‘舜既爲天子矣，又帥天下諸侯以爲堯三年喪。’是二天子矣，因斷以爲堯老而舜攝。此經‘君之父若祖’必未嘗爲君者也。故注以爲始封君之父若祖父，又以爲父若祖父廢疾不立，今君受國於曾祖，皆未嘗爲君者也。其或已嘗爲君，雖老疾不任國政，而子若孫代治政事，亦如堯老舜攝，不稱爲君而居其位也。自賈疏意謂祖嘗爲君者，祖薨則群臣爲之斬，不得從服期，此在後世固容有之，而以釋經，則攝政者不得爲受國，不得稱今君也。後儒不能深察，以爲既爲嘗爲君者斬，又將爲今君斬，疑於貳斬，於是劉氏績謂君之父祖雖曾爲君，既老而傳，猶臣致仕，無貳斬，但從君而已。見《讀禮通考》徐氏乾學、姜氏上均姜氏說見盛氏《集編》說皆略同。夫先君初卒，嗣君未踰年，猶未成君，況君固在也，子若孫可遂稱爲君乎，而群臣可遂以君爲舊君乎？由賈疏說，嗣君已失子道；由劉、姜諸儒說，群臣并失臣道。惟稷若先生謂嗣立者不得稱君，最合經注之旨，蒙故錄其說而申未盡之辭。錫恭案，凌氏駁劉績說見《禮說》卷三，猶未若張氏說爲尤善也。○右釋君之父而類及祖。",
            "对应经文": "爲君之父母",
            "对应序号": "100038"
        },
        {
            "类型": "锡恭先生",
            "内容": "繼公又云：此言‘爲君之母與其祖母’，皆指其卒於夫死之後者也。其夫若在，君爲之期，則臣無服也。盛庸三述之，謂君之父在而母與祖母卒，及父卒祖在而祖母卒，則君但爲之期，而臣不從服矣。錫恭按，此說非也。父在爲母，故齊衰杖期矣。受國於祖者，父雖在，爲祖父亦斬。父與祖俱在，爲祖母亦齊衰杖期，以其受重也。夫爲母齊衰杖期，由三年而厭屈，仍有三年之義在，故降一等而爲不杖期。女子子適人者爲母、婦爲姑，是其例也，則此君父在而母與祖母卒，及父卒祖在而祖母卒，君皆齊衰杖期，臣從服而降一等，皆爲之不杖期，有何所不可耶？其受國於曾祖者，祖雖廢疾不立，爲重所當遞及，猶受重於祖也。其服亦同。以上釋君之祖父母。",
            "对应经文": "爲君之父母",
            "对应序号": "100038"
        },
        {
            "类型": "锡恭先生",
            "内容": "《服問》記君之母非夫人，則群臣無服。注云：禮，庶子爲後，爲其母緦。錫恭按，此‘群臣無服’者，是君係庶子爲父後者也。亦有始封之君其母非夫人者，則群臣何服？《魏書 禮志》，延昌三年，清河王懌所生母羅太妃薨，崔光議：‘《喪服 大功章》，“公之庶昆弟爲母”，王服宜大功。’又云：‘據喪服厭降之例，並無從厭之文。今太妃既捨六宮之稱，加太妃之號，爲封君之母，臣下固宜服期，不得以王服厭屈，而更有降禮。有從輕而重義包於此。按，《服問》所云，君之母非夫人，其臣亦無從厭者也。而群臣無服，則無服不關從厭也。從輕而重者，記稱公子之妻爲其皇姑，竊謂姑慈婦聽，既親且尊，愛敬兼至。茍尊厭所不及，遂伸其本服之從，故從輕而重也。且由服姑之義，伸及公子之外兄弟，從無服而有服也。若謂厭所不及，皆可伸其本服之從，則公子之妻爲公子之世父母、叔父母，何不聞其從無服而有服乎？此可見婦服皇姑，義有特異者矣。若夫臣服君母，尊而不親，無從輕而重之義，不得以彼例此也。’封偉伯等謂宜小功，不知小功爲兄弟之服，非所以服君母也。韓子熙謂宜齊衰五月，直杜撰耳，又不必辨也。考在位之臣從君而服，惟有齊衰期，則君服大功者，群臣亦無服。此條附釋君之母非夫人。",
            "对应经文": "爲君之父母",
            "对应序号": "100038"
        },
        {
            "类型": "锡恭先生",
            "内容": "敖君善說女君於妾不著其服者，以親疏不同，其服亦異之，故若有親者，宜以出降一等服之。褚氏寅亮駁敖曰：‘妾稱適爲女君，儼有君臣之分矣。若仍以出降一等之服服之，是等夷也。’錫恭按，周道尊尊，不當略主、妾之分，而伸娣姪之親，褚氏駁是也。方氏苞駁敖曰：‘小功皆在他邦，加一等，娣姒婦以同居室中，生小功之親，則娣姪從嫁恩當有加而服，不得反降，明矣。’錫恭按，出降與在室對，以其不同室也。同事一人，何出降之有？方氏駁亦是也。由褚氏所駁，既見敖說背尊尊之義，由方氏所駁，并見敖說昧親親之殺。至其以《緦麻章》貴妾爲主士而言，亦謬，當於本章辨之。",
            "对应经文": "妾爲女君。",
            "对应序号": "100039"
        },
        {
            "类型": "锡恭先生",
            "内容": "吳幼清謂婦爲舅姑期，而居喪之實如其夫。亭林先生并引《大戴禮》‘與更三年喪’爲證。錫恭按，三年謂夫有三年喪也，其妻特與之更歷焉爾。以是爲婦心喪如其夫，恐非。",
            "对应经文": "婦爲舅姑。",
            "对应序号": "100040"
        },
        {
            "类型": "锡恭先生",
            "内容": "《檀弓》：昆弟之子猶子也，蓋引而進之也。注於‘昆弟之子’引之，而疏又於此節引之。錫恭按，疏引非也。《雜記》：孔子曰：‘伯母、叔母疏衰，踊不絕地。’《喪大記》：‘叔母、世母、故主、宗子，食肉飲酒。’反是以觀，則夫之昆弟之子豈能等於昆弟之子乎？疏亦引《檀弓》以釋之，是之謂不知類也。○在此章而云男女皆是，女明指在室者也，況夫之昆弟之婦人、子適人者，已具《大功章》，疏兼出嫁言之，非是。○疏又云，上‘世叔’之下不言‘報’，蓋指‘世父母、叔父母’節也。然上‘昆弟之子’節，傳明言報之，以此爲本，疏故言‘報’，亦非也。楊信齋先生刪此節，與鄙見合。",
            "对应经文": "夫之昆弟之",
            "对应序号": "100041"
        },
        {
            "类型": "锡恭先生",
            "内容": "盛氏世佐說，此唯謂男子也，女子子則異於是。錫恭按，此破注義也。盛氏自申其說曰‘未成人者以殤降’，是固然矣。曰‘成人而未嫁者，逆降其旁親，旁親亦當逆降之’，此何義也？凡服加降，必有所爲。女子子爲昆弟之爲父後者，雖適人亦期，以其爲小宗加也。而昆弟爲之無此義，則無加矣。女子子逆降旁親者，明嫁當及時也。旁親爲之無此義，而何降乎？且逆降云者，以他日當降而今先爲之降也。乃未嫁而死矣，無他日可言矣，逆降之云，復何施乎？何盛氏之懵懵也！且未嫁而死，永無主後，在所矜憐，不加已矣，而忍言降乎哉？由此言之，盛說不可通也，注義不可破也。",
            "对应经文": "夫之昆弟之",
            "对应序号": "100041"
        },
        {
            "类型": "锡恭先生",
            "内容": "錫恭按，《春秋傳》曰：‘三年之喪，雖貴遂服，禮也。’此傳‘遂’字所本也。注中‘降’字正與傳‘遂’字相反爲義。夫妻牉合也，夫尊於朝，妻貴於室矣。是傳以得體爲尊也。注中‘尊’字正與傳‘體君’相因爲義，遂則不降，降則不遂，得體君則尊，不得體君則不尊，則注云‘不得從女君尊降’者，即傳云‘不得體君得遂’也。其云‘從女君’者，溯‘降’字之源也。凡妾爲君之黨服，從女君也。其降一等，如大夫之妾爲君之庶子等，亦從女君也先正之言既明且清，如此其達也。程易疇欲破下文‘爲其父母’節注，以彌傳文之隙，以爲‘尊降’與‘體君’不相涉，又謂妾當與妾子爲例，庶子爲父後者與尊者爲體，不得爲其母遂，不爲父後者不與尊者爲體，公子、大夫庶子皆爲其母得遂，何其謬也！夫尊與體君本相因也，則溝而異之；遂與尊降本相反也，則牽而合之；且謂公子、大夫庶子爲遂。則是或既葬而除，或九月而除，無餘哀也；居處、飲食、哭泣、思慕，不三年也。傷心害義，此爲甚矣！其他紛紜顛倒，難殫述焉。夫程氏特欲破注以護傳耳，而於傳則竄易古義，於注則周內深文。卜子有靈，當樂得鄭君爲爭友，不悅程氏之面諛也。",
            "对应经文": "公妾、大夫",
            "对应序号": "100042"
        },
        {
            "类型": "锡恭先生",
            "内容": "錫恭按，注疏之義，從下章曾祖父母比例而得者也。下章前言曾祖父母爲之者，兼男女言，後言女子子嫁者未嫁者爲曾祖父母，專以不敢降者言也；此章前言祖父母，亦兼男女，此言女子子爲祖父母，亦專以不敢降爲言，故傳云然也。但下經兩言嫁者未嫁者，此經不言而但云女子子，是立文主於未嫁者，而已嫁者義包於中，故注云‘有出道’也。有出道，非已出者也。此又其修辭之同而異者也。",
            "对应经文": "女子子爲祖",
            "对应序号": "100043"
        },
        {
            "类型": "锡恭先生",
            "内容": "又按，諸家說之異於注疏者，約有二端。其一，以此經女子子兼在室、出嫁者言，《通典》載馬氏融曰‘出入服同，故不言在室適人也’。然如此說，是以上經‘祖父母’無預於女子子也。胡氏《正義》駁之，列引昆弟眾子、昆弟之子、夫之昆弟之子，皆男女同言，則女子子在室爲祖父母已包於上‘爲祖父母’條內矣，奚容重出乎？駁之誠是也。其一，以此經專指已嫁者言，《通典》載陳氏詮曰‘言不敢降者，明其已嫁’，而以注言經似在室爲非。然如此說，則經但言‘女子子’必如沈氏彤沾‘適人者’字，而後文義始安。又胡氏主張陳氏說，遷注義以就己意，以爲鄭以傳是主已嫁者言，故云‘女子子有出嫁之道’，明雖出猶不降其祖也。不知鄭君之意，經主未嫁者立文，傳兼爲已嫁者補義，兩言似在室，似已嫁，正欲明未出而有出道，即未嫁者而包已嫁者也。若專指已嫁者，則但言出可矣，何必言有出道乎？屈注以就己，沾文以釋經，皆失經意者也。胡氏駁馬氏，而猶從陳氏，由未能篤信注義也。",
            "对应经文": "女子子爲祖",
            "对应序号": "100043"
        },
        {
            "类型": "锡恭先生",
            "内容": "《通典》孔倫曰：‘婦人歸宗，故不敢降其祖。’錫恭按，此專就已嫁者說，誤與陳詮同，而其所以說不敢降者，微有顛倒。夫正期不敢降，尊祖之義也。惟尊祖，故有歸宗之禮，歸宗當從鄭氏珍說豈以歸宗而始尊祖乎？以歸宗說不降小宗可也，以歸宗說不敢降祖與曾祖，非也。",
            "对应经文": "女子子爲祖",
            "对应序号": "100043"
        },
        {
            "类型": "锡恭先生",
            "内容": "錫恭按，傳釋‘唯子不報’曰：‘言其餘皆報也。’是自子之外，凡爲大夫，自女子子之外，凡爲命婦者，皆報大夫之子以期也。經特著此於《不杖期章》者，以大夫之子從乎大夫而降旁親一等，大夫命婦以其尊而降旁親一等，此皆不降，故著之也。大夫之子，父爲大夫，降旁親一等者，尊降也；其子之亦降旁親一等者，從乎大夫而降，以厭降，非以尊降也。大夫爲大夫、命婦不降者，尊同故不降也。其子之不降者，從乎大夫而不降也。彼降之者，既以厭而非以尊，則此不降者，亦以無所厭而不以尊同可知也。然則大夫之子，尊不同於大夫命婦矣。凡大夫命婦爲尊不同者，例降一等，而此爲大夫之子獨不降，經故著‘唯子不報’之文，而傳著‘其餘皆報’之例，所以別嫌明微也。斯例也，嘗徵之於本經矣。《大功章》‘皆爲其從父昆弟之爲大夫者’，注云‘皆’者，言其互相爲服。疏云互相爲服者，以彼此相爲同。按，從父昆弟本大功，彼此相爲大功，皆不降也。此經上承大夫、公之庶昆弟、大夫之庶子而言。夫大夫及公之庶昆弟，固與大夫尊同矣，《榖梁》莊公二十二年傳：‘公子之重視大夫。’若大夫之庶子，則容有爲士者，而大夫與之互相爲大功，是大夫爲大夫之子雖爲士者，不降而報之也。是其例也。凡大夫與大夫之子服同者，經或備舉，或省文。此經‘大夫之子’兼大夫而言，所謂‘其餘皆報’者，蒙初疑其主大夫而言，於大夫之子無與也。既而思之，大夫之子果無與，當以大夫立文，而兼明他服之與大夫之子同者，不當以大夫之子立文，深沒大夫之文而不見也。參稽互考，乃知大夫命婦不降大夫之子，自有其例也。所以然者，得非以大夫之子體大夫，父在之時，得行大夫之禮，而大夫命婦因不降而報之耶？或曰：‘大夫之子爲昆弟之非適者大功，彼昆弟亦大夫之子也，而昆弟爲之大功，則大夫之子自有降之之例矣。而此報之，何也？’曰：大夫之子爲昆弟大功，傳固曰‘從乎大夫而降也’，自以厭降，非以尊降也。若大夫命婦之降與不降，則當以尊論。夫爲降之品不同，其或降或不降，各有攸當，不得執彼以例此也。明乎厭降，不可以例尊降，則其義憭然無疑矣。",
            "对应经文": "大夫之子爲",
            "对应序号": "100044"
        },
        {
            "类型": "锡恭先生",
            "内容": "賈疏男女俱爲父母三年，父母唯爲長子斬，其餘降，何得言報？故知‘子’中兼男女。錫恭按，注云‘唯子不報，男女同不報爾’者，經中有子及女子子無主者，男即子也，女即女子子無主者也。‘子’中不兼女子子在室者，以經云爲大夫命婦者，故知無女子子在室者也，‘子’中亦無長子，以長子在《斬衰章》，此在《不杖期章》故也。然則所云‘男女同不報’者，謂眾子爲父三年，女子子適人者本爲其父母期，非因父爲之期也。疏說微誤。",
            "对应经文": "大夫之子爲",
            "对应序号": "100044"
        },
        {
            "类型": "锡恭先生",
            "内容": "錫恭按，凡妻從服，從夫而服；凡妾從服，從女君而服。故注引‘禮，妾從女君而服其黨服’也。先王制禮，條理縝密，唯鄭君能心契之。而或自異焉，多見其不知量也。",
            "对应经文": "公妾以及士",
            "对应序号": "100046"
        },
        {
            "类型": "锡恭先生",
            "内容": "又按，後儒辟注所譏以釋傳，多以嫌於尊厭爲言。《通典》載陳氏詮曰‘以妾卑賤不得體君’，又嫌君之尊，不得服其父母，故以明之。雷氏次宗曰：‘今明妾以卑賤不得體君，厭所不及，故得爲其父母遂也。’二說正自相因。陳氏謂嫌於不得，雷氏則著其得遂也。其所以爲嫌者，嫌於尊厭也。其所以得遂者，厭所不及也。自後賈疏、《集釋》皆據此說以釋傳，然傳容有此意，而經則斷無此義也。凡厭所及者，恒在於旁親，於母猶容有之，於父則必無也。而謂經以尊厭爲嫌，而著此文字乎？",
            "对应经文": "公妾以及士",
            "对应序号": "100046"
        },
        {
            "类型": "锡恭先生",
            "内容": "胡氏《正義》曰：‘妾不得體君，謂君於妾之父母無服。妾不體君，故爲其父母得服期。’錫恭按，此說亦未然。公子爲妻之父母無服，其妻與夫爲體，而爲其父母得服。胡氏此說，非通例也。",
            "对应经文": "公妾以及士",
            "对应序号": "100046"
        },
        {
            "类型": "锡恭先生",
            "内容": "錫恭按，喪之服有八衰裳、二絰，已著於經矣。自《不杖期》而下，又去其杖矣。經所未著者，冠與布帶及屨耳。或以前章爲正服，此章冠當九升布，帶視其冠，亦當九升，是未然。考下記‘齊衰四升’節注云‘齊衰正服五升，其冠八升，義服六升，其冠九升’，然後總承之云‘亦以其冠爲受’，是義服不皆無受，而前章亦有義服也。李寶之曰：‘曾祖父母不當爲義服，亦宜衰五升、冠八升。’是此章亦有正服也。又前章言異於杖期者，而不及冠帶，則亦冠布纓布帶也。而此章兼有正服、義服，如前章。故褚氏云‘亦冠布纓布帶’也。又，升數之異非因異章而分，乃因正服義服而別也。前章正服冠八升，義服冠九升，而布帶視之，此章亦當正服冠八升，義服冠九升，而布帶視之也。吾因此而知此章冠及布帶悉同前章，故經不言也，惟有屨有麻與繩之別，而經不言，故注引《小記》‘繩屨’以補之也。",
            "对应经文": "疏衰裳齊，",
            "对应序号": "100047"
        },
        {
            "类型": "锡恭先生",
            "内容": "錫恭按，《特牲饋食禮》注曰：‘主婦，主人之妻，姑雖存，猶使之主祭。’孰使之？姑使之也。庾氏蔚之曰：‘舅沒則姑老，是授祭事於冢婦。’孰授之？姑授之也。故《內則》曰：‘冢婦所祭祀，賓客每事必請於姑。’是姑雖老不與祭，而祭祀之重尚在姑，冢婦但攝其禮而已。故宗子之母在，則不爲宗子之妻服也。賈疏以姑年七十或未七十爲與祭不與祭之分，因以別爲宗子之妻服與否。夫傳明曰‘母在則不爲妻服’，尚何服與否之有乎？其說非矣。顧氏駁之是也。惟《日知錄》原注有云《日知錄》又有黃注，故以原注別之‘夫人亞祼，母不可以亞子，故老而傳事’。竊以爲，夫死從子，母亞於子，亦從子之一端。假令子幼未昏，而母不亞獻，將誰爲之亞獻乎？此顧氏千慮一失也。今未錄。秦氏《五禮通考》亦不錄此語。",
            "对应经文": "丈夫、婦人",
            "对应序号": "100049"
        },
        {
            "类型": "锡恭先生",
            "内容": "錫恭按，鄭君於此經順木文作注，而備載親者月算，於記注中則爲宗子服者無遺義矣。凡王肅說，每與鄭義立異，而《通典》載此經肅說曰‘此謂族人無復五屬者，反爲其宗子服也’，則正與注義相成。何也？經云‘無受’，自非有期、功之親者，故云‘無復五屬’，然此主言五屬外者，則言外別有五屬內者也，非與注義相成乎？疏以與大宗別高祖者釋此經，其意與肅說同。《通典》又載杜預說：‘宗子死者，爲之齊衰，其月數各隨其親疏爲限，屬絕則爲之齊衰三月。’《通典》卷七十七按，元凱雖不言親者受服，然親者與絕屬爲服判然，其意大同於鄭君。元凱亦喜與鄭君立異者，而爲說如此，可見前儒多從鄭義也。其與鄭義立異者，不過近儒二三家，今不備辨。",
            "对应经文": "丈夫、婦人",
            "对应序号": "100049"
        },
        {
            "类型": "锡恭先生",
            "内容": "《通典》，虞喜議云：‘或問曰：“《喪服》經傳爲舊君謂仕焉而已者，鄭注曰：仕焉而已，謂老若廢疾而致仕者也。今致仕與廢疾理得同不？”喜正之曰：廢疾沉淪，罔同人伍，不淪臣道，齊縗三月可也。老而致仕，臣禮既全，恩既無替，自應三年，不得三月。傳言仕焉而已者，謂既仕而去，義同人伍耳。’錫恭按，既已致仕，不得自同於臣。雷氏次宗以爲謙違之情，曹氏躭以爲疏賤於親貴，得其旨矣。虞氏說非。其有罪罷去者，全與庶人爲國君同，并不敢服小君也。",
            "对应经文": "爲舊君、君",
            "对应序号": "100050"
        },
        {
            "类型": "锡恭先生",
            "内容": "錫恭按，下經‘大夫在外，其妻、長子爲舊國君’，傳曰：‘妻言與民同也。’注曰：‘古者大夫不外取，其妻歸宗往來猶民也。’夫傳言‘與民同’，注言‘猶民’，則可見民該男女，皆爲其君齊衰三月也。又《檀弓》云，王者崩，‘七日，國中男女服。’注云，國中男女，庶人。彼言天子圻內之民，而諸侯境內之民同之。此又民該男女之確證也。又上經云‘丈夫婦人爲宗子’，夫宗子收族，爲一族之主，故族中丈夫、婦人皆爲宗子服；國君治國，爲一國之君，故國中丈夫、婦人皆爲國君服，其義又同條共貫也。胡氏之說是矣。敖繼公亦云：‘庶人此服，夫妻同之。’然不云男女，而云夫妻者，敖以庶人爲專指在官者，而在官者無婦人也。則婦人爲國君服者，惟在官者之妻耳。故不曰男女，而曰夫妻也。其別甚微，不可不辨。",
            "对应经文": "庶人爲國君",
            "对应序号": "100051"
        },
        {
            "类型": "锡恭先生",
            "内容": "《通典》，戴逵謂：‘鄭玄注《喪服》不通。何者？婦人義無二尊，故出嫁則降父而服夫，何至爲人去國乃兼服二君乎？若果宜兩服夫錫恭按，‘夫’字疑衍經記應見，將謂大夫於君之母妻本有齊斬之殊，乃仕焉而已，則俱在三月，蓋其義也。’鄭昕答曰：‘按，禮妻爲周而長子三月，今夫雖在外，妻尚未去，恐或者嫌猶宜周，故言與人同，則出國無服可知也。所以別言之者，明夫既去位，妻便同於人耳。’錫恭按，此破注往來歸宗之義也。夫婦人之道，父母在則歸寧，父母沒則歸宗，歸宗之義，鄭氏《私箋》最精，見‘爲昆弟之爲父後者’下爲小宗大宗，皆不以出降，由歸宗而然也。丈夫婦人爲宗子齊衰三月，國中男女爲國君亦齊衰三月。婦人適人者歸宗於其家，則爲宗子服，歸宗於其國則爲國君服，此禮之通例，而注之精義也。若如鄭氏昕說，未去則服，出國不服，是宗子以有歸宗而爲服，國君雖有歸宗而不服，非禮之通例也。又婦人爲夫家服，從服也，宗子與國君尊尊之服，非從夫而服也。故婦人爲宗子，係父母家之宗子，則爲國君可知，此妻從夫而出，其夫未仕則妻不服新國君，而但服舊國君，不至兼服二君也。其夫若仕，則妻爲新國君者，從服也。其爲舊國君者，乃尊尊之服，亦不得謂爲二尊也。戴氏逵說亦非也。",
            "对应经文": "傳：何以服",
            "对应序号": "100053"
        },
        {
            "类型": "锡恭先生",
            "内容": "敖繼公說：‘此承庶人之下，故但據其妻與長子言之。云舊國君，明妻子亦在外也。大夫於舊君恩深，故雖去國，而於己服之外，妻子又爲之服也。去國且若是，則在國可知。大夫在位，與其長子俱爲君服斬，妻服期，去位則皆爲之齊衰三月而已，又爲君之母妻，若去國則不服其母妻也。士之異於此者，長子無服，若去國則夫妻亦不服之矣。’錫恭按，敖說之誤，其根在上節，以庶人爲專指在官者，而非在官者無服，於是此長子未去爲民服者，不得不更其說。且妻之往來猶民也。長子亦非從服也，爲民服也。爲民服，未去則服，已去則不服也，以爲子亦在外者尤非也。又謂致仕之士，長子無服，以士之子與民同，民非在官者不得有服也。又謂士去國者，夫妻皆不服之，以於舊君恩淺也，由民非在官者，無服，遂有大夫於舊君恩深之說，由大夫於舊君恩深，遂有士若去國夫妻皆不服之說，其謬總出於一孔而已矣。",
            "对应经文": "傳：何以服",
            "对应序号": "100053"
        },
        {
            "类型": "锡恭先生",
            "内容": "繼公駁傳曰：‘其爲服之意若但如是而已，則士之在外者，妻與長子亦宜然也。何必大夫乎？傳似失之。’錫恭按，《春秋傳》‘大夫越竟逆女非禮’，而《士昏禮》云：‘若異邦則贈，丈夫送者以束錦。’是唯大夫不外娶，而士容有外娶也。此經於在外者之妻所以必言大夫也，至長子必言大夫之故。李寶之說詳矣，敖說殊謬。其爲此說承‘士若去國，身與妻子皆不服’來也。前條已具辨之。",
            "对应经文": "傳：何以服",
            "对应序号": "100053"
        },
        {
            "类型": "锡恭先生",
            "内容": "錫恭又按，玩注中‘雖’字，固已兼未去者說。若曰未去者固民，雖從夫而出，而往來歸宗猶民也。沈果堂云，妻與民同者，惟未去故也。鄭注亦當備，固亦有從夫而歸宗往來者。析未去於注外，猶非細心讀注者也。",
            "对应经文": "傳：何以服",
            "对应序号": "100053"
        },
        {
            "类型": "锡恭先生",
            "内容": "又按，其妻猶民，其長子未去，亦猶民，故皆爲舊國君服，惟天子諸侯有庶人爲國君服，大夫采地之民不服，然則大夫之臣違，其妻、長子不服舊君也。",
            "对应经文": "傳：何以服",
            "对应序号": "100053"
        },
        {
            "类型": "锡恭先生",
            "内容": "《讀禮通考》引徐氏似明人，當考《五服集證》，此條分而爲二，一則如經注所云，一則爲繼父雖同居，兩有大功之親者，引《喪服小記》曰：‘有主後者爲異居。’注云：‘隨母之子雖與繼父同居，而繼父或有親子，及隨母之子有兄弟及堂兄弟爲主後也，雖與同居，亦爲先同而後異。’錫恭按，以上非《小記》注，乃徐氏自爲注錫恭按，後一說非也。以爲始即兩有大功之親，與子既有大功之親，不當隨母以適人，而何繼父之有？以爲厥後兩有大功之親者，後不得有大功之親也。何以言之？傳言子無大功之親，舉疏以包親也。言大功而期親在其中矣。隨母之子始無大功之親，則無期親可知也。如徐氏駿所云堂兄弟者，非世父、叔父之子乎？無期親則無世父叔父，而堂兄弟安從有乎？故知子始無大功親者，後不得有也。是以鄭君解《小記》‘有主後’，但言繼父有子也。而徐氏駿增隨母之子有兄弟及堂兄弟。堂兄弟且不得有，況兄弟乎？不察甚矣。健庵取之，以爲義亦明晰，不察尤甚矣。",
            "对应经文": "繼父不同居",
            "对应序号": "100054"
        },
        {
            "类型": "锡恭先生",
            "内容": "錫恭按，程易疇之述，不制高祖服也。曰應制服而不制，以喪服年月之限限之也。然喪服有期，有服三月，爲期之窮，而齊衰非服之窮，藉使功、緦不可服至尊，齊衰三月以上更無可殺，然不殺則同，禮之通例。鄭君謂爲高祖服與曾祖服同，正由此也。且《大傳》以緦爲服之窮，不以三月爲服之窮，然則年月之限，不得以限之矣。至論所以限於曾祖者，則曰三十有室，高祖、玄孫不得見也，不見其人，不爲制服。夫人之壽，何常之有？若鄭之洩駕、晉之梁宏、齊之鮑國、吳之季札，年皆登百歲以上，見於《春秋》。衛蘧伯玉年亦躋百歲以外，見《春秋》及《論語》。鄭洩駕見隱公元年，又見僖公三十一年，相距九十年；晉梁宏見桓公三年，又見僖公三十三年，相距八十三年；齊鮑國見成公十七年，又見定公九年，相距七十四年；吳季札見襄公十四年，又見哀公十年，相距七十五年。始見不言尚幼，末見不言遽卒，故知皆年踰百歲也。衛蘧伯玉年踰百歲，見毛西河《論語稽求篇》而彭祖、老聃不必論矣。是高祖玄孫何嘗不偶一得見乎？且程氏固云應制服矣，以應制之服遇得見之人，而漫不爲制服，是何禮也？易疇此說，觸處成病，不勝指駁，聊舉一端以正之。",
            "对应经文": "曾祖父母。",
            "对应序号": "100055"
        },
        {
            "类型": "锡恭先生",
            "内容": "錫恭曩在禮館作《修禮芻議》，於《曾祖父母服篇》曰：‘齊衰何以有三月也？曰：齊衰之三月，與緦麻之三月不同。彼取其至少之數，此取其可變之節也。天道三月而小變，喪之輕者可以已矣，故緦麻者依之而除。至於齊衰之三月，非謂此也。古者大夫士皆三月而葬，既葬而卒哭，當受以輕服，是變服之節也。於時恩隆者去麻服葛，當受以疏衰、功衰，而恩殺者則遂除之矣。此齊衰所以有三月也。其不有九月、五月，何也？曰：無服可受也。鄭君有言，服之首主於父母。由此意而推之，則此服之制，宜主於曾祖、高祖，三月既葬，當受服矣。將受之以大功衰乎？則無以異於爲祖父母也。將受之以小功衰乎？則傳固云“小功者，兄弟之服也，不可以兄弟之服服至尊也”。既不可大功，又不可小功，將服其故衰乎？則既葬而不受不除者，小功而外，惟殤之大功有。然所謂喪未成人者，其文不縟也，尤非所以服至尊也。祖之父祖，恩亦殺矣。既葬卒哭，哀亦替矣。無服可受，除之不亦宜乎？唐人不知此義也，增曾祖爲齊衰五月，始於貞觀，成於開元，吾不知其當既葬受服之時，將何說以處之。此亦今日所宜更定者也。難者將曰：高祖與曾祖同服可乎？則應之曰：何爲不可？《小記》曰：親親以三爲五，以五爲九，所謂以五爲九者，由祖而親祖之父祖，由孫而親孫之子孫，故祖之上、孫之下，有大節級焉，祖之父祖、孫之子孫，無大等殺焉。爲祖父母齊衰期，而曾祖父母齊衰三月，爲孫大功，而曾孫緦麻，以其歷以五爲九之節級也，則祖之父祖，同是由祖而親之，孫之子孫，同是由孫而親之，何不可同服乎？明乎以五爲九之義，則曾祖與高祖同服瞭然矣。嗚呼！禮服無專家久矣。唐人之改曾祖父母服也，豈不謂三月似等於緦麻，曾祖當異於高祖乎？而孰知皆不然也？彼於本異者同之，而可同者異之，遂使受服之時，無說可據，由昧於服術故也。後世知禮之君子，奈何不糾正之耶！’",
            "对应经文": "曾祖父母。",
            "对应序号": "100055"
        },
        {
            "类型": "锡恭先生",
            "内容": "錫恭按，《爾雅 釋親》：‘王父之考爲曾祖王父，王父之妣爲曾祖王母；曽祖王父之考爲髙祖王父，曽祖王父之妣爲髙祖王母。’是曾祖與高祖各爲一世之定名，見於《釋親》，有明徵矣。謂曾祖以上皆稱曾祖者，經傳未見明文，是經之‘曾祖父母’固謂王父之考妣也。《喪服小記》曰：‘親親以三爲五，以五爲九。’注云：‘己上親父，下親子，三也。以父親祖，以子親孫，五也。以祖親高祖，以孫親玄孫，九也。’是高祖與曾祖均在‘以五爲九’之列，其親同也；均爲正統而在上，其尊同也。證之於經，則高祖之屬尚有緦麻之服，稽之於傳，則高祖之親亦有小功之差。注故以此經之曾祖爲上包高祖也。《小記》又承上‘以五爲九’而言曰：‘上殺下殺旁殺而親畢矣。’上殺之親，亦至以五爲九而畢，是以注謂經曾祖所包者止於高祖，而不及遠祖也。經者道其常，以五爲九而親畢，則上殺至高祖而止矣。經注固未遑及他也。上經‘丈夫婦人爲宗子’，傳曰：‘尊祖故敬宗，敬宗者，尊祖之義也。’夫以尊祖之故，而爲宗子齊衰三月，則高祖上之遠祖，茍逮其喪，可不以敬宗之服服之乎？吾於‘丈夫婦人爲宗子’，而知爲遠祖之必有服也。吾於‘爲宗子齊衰三月’，而知爲遠祖亦必齊衰三月也。蓋親親之屬雖竭，而尊尊之統無窮。袁氏準、沈氏括、顧氏炎武諸說，皆能得經外之意者也。夫親親畢於以五爲九，則下殺至玄孫而止矣。其爲遠祖服者，尊尊之義也。尊尊之義可上推，而不可下逮，故上服可及無名之祖，而下服不得過玄孫。沈氏括云：‘由祖而上皆曾祖，由孫而下皆曾孫，雖百世可也。茍有相逮者，則必爲服喪三月。’是不惟上服無名之祖，而并下服來晜之孫，其說非矣。《祭法》記王下祭殤及適來孫，惟適故爾。存中所論，不專指適也曾祖父母者，王父之考妣之定名。經特上包高祖耳，乃以爲由祖而上之通稱，沈氏倡之於前，顧氏沿之於後，其說亦未是，所當舉《爾雅》以正之者也。夫經以定服，注以釋經，是不易之定論。若袁、沈諸家之說，亦有足補翼經注者，要在擇其是而辨其非焉爾。",
            "对应经文": "曾祖父母。",
            "对应序号": "100055"
        },
        {
            "类型": "锡恭先生",
            "内容": "《通典》王肅曰：‘祖父周，則曾祖大功，而傳以小功爲說者，服本以周爲正，父則倍之，故再周，祖亦加焉，故服周，曾祖恩輕，加所不及，正當小功，故傳曰以小功言之耳。’錫恭按，既云正當小功矣，而今爲之齊衰三月，明明加也，何得云‘加所不及’乎？甚矣其迷謬也！○肅又曰：‘傳言小功者兄弟之服，是據祖父而言也。從祖祖父、從祖父、昆弟，錫恭按，‘昆弟’上疑脫‘從祖’二字此三者其親皆從祖父而來也，而己皆爲之小功。從祖昆弟同與己爲兄弟之族，而從祖父與己父爲從父兄弟者也，從祖祖父則與己祖父爲兄弟，故曰‘小功者兄弟服也’。不敢以祖父兄弟小功之服服祖父之尊者，故曰‘不敢以兄弟之服服至尊’。錫恭按，下傳言‘小功以下爲兄弟’，與此傳正相發明。若如肅說，則《曾子問》云‘不得嗣爲兄弟’，《服問》云‘公子之妻爲公子之外兄弟’，《爾雅 釋親》云‘母與妻之黨爲兄弟’，又據誰而言也？且以至尊爲祖父之尊者，將曾孫不以曾祖爲至尊乎？尤謬論也！",
            "对应经文": "曾祖父母。",
            "对应序号": "100055"
        },
        {
            "类型": "锡恭先生",
            "内容": "錫恭按，李氏以此爲已去者，其說實自朱子開之。《孟子 離婁篇》云：‘有故而去，則君使人道之出疆，又先於其所往。去三年不反，然後收其田里。’爲已去者言也。而上節《集注》引此傳‘以道去君而未絕’，是朱子以此傳爲已去者言也。李氏學於朱子者也，《朱子文集》卷五十九有《答李寶之書》，係分修《經傳通解》者《集釋》遂從其說。既如此說，則上‘大夫在外’節專爲其妻與長子言，與士庶人爲類。在外之大夫在此經，與上下文亦爲類，敘次秩然，非不持之有故，言之成理也，而鄭君不如此者，以在外之大夫兼見於其妻長子中，尤合於經例。詳曹氏元弼說而立文主於其妻長子，不害與士庶人爲類也。在外之大夫兼見於上經，則此經爲未去之大夫矣。朱子大賢，李氏《禮經》專門之學，其易注也不苟，然注終不可易也。",
            "对应经文": "舊君。【注",
            "对应序号": "100057"
        },
        {
            "类型": "锡恭先生",
            "内容": "锡恭按，經承‘大夫爲’而言‘舊君’。傳曰：‘何大夫之謂乎？言其以道去君而未絕也。明以未絕，故稱大夫。’注曰：‘未絕者，爵祿尚有列於朝，出入有詔於國。’列即大夫故列也。故疏曰：‘爵祿有列，謂待放大夫，舊位仍在。’細意體味，則經傳注疏脈絡貫通，而待放未去之義，誰能易之？",
            "对应经文": "舊君。【注",
            "对应序号": "100057"
        },
        {
            "类型": "锡恭先生",
            "内容": "盛庸三讀‘大夫爲宗子舊君曾祖父母爲士者如眾人’十七字爲一句，而以‘舊君爲士者’謂諸侯爲天子廢黜，而行士禮者也。錫恭按，此說非也。眾與庶同義，眾人猶言庶人也。庶人於見爲君者服齊衰三月，於舊君爲士者豈同服齊衰三月乎？同服是庶人可二君也，不同服是庶人當無服也。且爲國君服者，尊尊也，天子黜之爲士，而庶人服同國君，是天子號令不行於庶人也，而可乎？眾人即庶人，於國君爲士者不當有服，而大夫如之者，安得在此章乎？可知‘爲士者如眾人’六字義不同於舊君矣。句讀當從注疏，盛氏好新奇，無當也。",
            "对应经文": "舊君。【注",
            "对应序号": "100057"
        },
        {
            "类型": "锡恭先生",
            "内容": "錫恭按，成人，注言年二十已笄醴，兼此二事乃有未嫁逆降也。夫未嫁者所以逆降，明當及時也。《媒氏》、《內則》皆言二十而嫁，則年二十爲嫁之時，故禮有逆降之文。若未二十，雖已笄醴，猶非嫁時也。非嫁時，雖不逆降可也。賈疏兼十五許嫁言之，未是。",
            "对应经文": "女子子嫁者",
            "对应序号": "100059"
        },
        {
            "类型": "锡恭先生",
            "内容": "沈氏彤《小疏》曰：‘凡女行于大夫曰嫁，故曰嫁於大夫。未嫁者葢許字於大夫者也。逆降旁親，惟字於大夫者則然，若適人者，固無逆降之禮。’錫恭按，逆降者，因出降而生者也，而嫁於大夫者並有尊降之意。傳云不敢降，固二義兼有也。玩注‘雖’字、‘猶’字，言雖尊猶不敢降，則非尊自不敢降矣。是所不敢者，兼出降與尊降，且以出降爲正義，而尊降特因傳‘嫁於大夫’而發也。《小疏》專以尊降爲言，而以未嫁者屬之許字大夫，失之矣。沈氏又著《逆降旁親說》，主明當及時以立言，得之。今錄於《大功章》。",
            "对应经文": "女子子嫁者",
            "对应序号": "100059"
        },
        {
            "类型": "锡恭先生",
            "内容": "錫恭按，此章與《不杖麻屨章》‘女子子爲祖父母’同義。彼經不言嫁者、未嫁者，故注補之曰：‘明雖有出道，猶不降。’彼注云‘有出道’，即此經云‘未嫁者’。明乎此，知經者道其常，無庸震驚於新奇之說也。",
            "对应经文": "女子子嫁者",
            "对应序号": "100059"
        },
        {
            "类型": "锡恭先生",
            "内容": "郝氏敬曰：‘不言冠、帶、屨，與疏衰同。’錫恭按，郝所謂疏衰，其無受者耶？小記曰：‘齊衰三月與大功同者，繩屨。’是屨同繩屨也。然就小記斯言繹之，所同者繩屨，則此外一無所同也。攷義服齊衰，其冠九升，布帶視冠，亦九升也。降服大功，其冠十升，布帶視冠，亦十升也。然則冠帶升數不同矣。郝氏之說未足據也。",
            "对应经文": "大功布衰裳",
            "对应序号": "100060"
        },
        {
            "类型": "锡恭先生",
            "内容": "錫恭按，注言女子子許嫁不爲殤，不言男子冠不爲殤者，以傳著三殤之年。男子二十而冠，十九以下爲殤，禮之常，而傳已著者也。女子許嫁，容有十九以前者。內則曰：‘十有五年而笄，笄即不爲殤。’此惟女子子有之，而傳未著者也，故注補著之。敖氏謂古者男女必二十而冠笄，欲陰破此注也，而不顧內則正文矣。",
            "对应经文": "子、女子子",
            "对应序号": "100061"
        },
        {
            "类型": "锡恭先生",
            "内容": "沈氏彤曰：以日易月，注謂生一月者哭之一日。疏謂若至七嵗，嵗有十二月，則八十四日哭之。此説決不可從。設父母以百嵗而終，計其月當一千二百，依鄭賈所云，哭之三年，尚不滿千日，豈有哭七嵗之殤，而日數反過於哭父母者乎？錫恭按，沈氏之意，哭父母日數不滿其月數，哭七歲兒反滿其生月，以是爲過也。然其說非也。服術有六，五曰長幼，謂殤服也。其以年月計者，以其術本爲長幼故也。若父母之喪，其術在親親，而兼有尊尊存焉，豈可以年月計者乎？不惟父母而已，自殤服而外，有以年月計者乎？以父母例無服之殤，何其擬不於倫也？以是難注，不意果堂先生乃有此誣也。",
            "对应经文": "子、女子子",
            "对应序号": "100061"
        },
        {
            "类型": "锡恭先生",
            "内容": "錫恭按，注云‘絰有纓者，爲其重也。’賈疏又有固絰之說。朱子取之，吳氏紱非之。余初疑絰大者加冠上，難於熨貼，故必以纓固之，絰小者加冠上，易於熨帖，不必以纓固之，是疏云‘固絰’，即申注云‘重’之意也。既而思之，殊不然。此章之長殤、中殤，同爲大功之絰，其大同，比齊衰之帶乃一有纓而一無纓，則可知絰之有纓，非因絰大而藉於固也。吳氏紱說似得之矣。但絰纓之制，他文無徵，兩存其說，以俟再考。",
            "对应经文": "其長殤皆九",
            "对应序号": "100063"
        },
        {
            "类型": "锡恭先生",
            "内容": "敖繼公曰：纓絰至於大功九月，故此七月者，雖大功而不纓絰，所以見其差輕也。此絰雖不纓，猶以麻之有本者爲之，以其爲大功之服也。錫恭按，此說未嘗不是，然其以纓爲絰之散垂，則釋纓義先謬，而其說纓不纓，皆敖氏意中之纓不纓，而非經注之纓不纓也。雖欲截取，其如纓義先謬何？",
            "对应经文": "其長殤皆九",
            "对应序号": "100063"
        },
        {
            "类型": "锡恭先生",
            "内容": "盛氏世佐分纓絰爲二，以纓爲冠纓，以絰爲要絰，其謬尤甚。夫纓以固冠，而絰也者實也。爲中殤無纓，則何以固冠？爲中殤無絰，則何以識忠實之心耶！此尤不可通也。",
            "对应经文": "其長殤皆九",
            "对应序号": "100063"
        },
        {
            "类型": "锡恭先生",
            "内容": "錫恭按，此章冠與屨制，經、傳、注、疏皆未言。然細爲稽求，固已明言之也。傳曰‘齊衰大功，冠其受也’，而大功之受，即小功之衰，記又明著之。云小功十升若十一升，是冠之升數，降服、正服十升，義服十一升，不啻明言之也。又《斬衰章》注引《雜記》曰‘喪冠條屬，以別吉凶。三年之練冠亦條屬右縫，小功以下左縫。’夫云‘以別吉凶’，則非吉冠皆條屬，而大功之冠條屬可知也。云‘小功以下左縫’，則大功猶右縫可知也。是冠之條屬右縫，不啻明言之也。又《緦麻章》注引《雜記》曰：‘緦冠繰纓。’考《雜記》注，‘繰’當爲‘澡’。麻帶絰之澡，謂有事其布以爲纓。夫疏衰之冠，已云‘布纓’，至緦方‘有事其布’，則疏衰以下，小功以上，皆布纓而無事其布矣，而大功之冠之纓可知也。是冠纓又不啻明言之也。至於屨制，則《齊衰三月章》注引《小記》曰：‘齊衰三月與大功同者繩屨。’則大功之爲繩屨，蚤已明言之矣。據此以觀冠屨之制，稽之本經傳注，無不有明徵也。惟受冠未見明徵，容再稽求。吳氏廷華說似未確。",
            "对应经文": "大功布衰裳",
            "对应序号": "100064"
        },
        {
            "类型": "锡恭先生",
            "内容": "錫恭按，出而降，常道也。然姑與父一體者也；姊妹上與父一體，而下與己一體者也；女子子與己一體者也。宜雖出而不降，而猶必降之者，以有受我而厚之者也。出而降，宗族之女所共也；有受我而厚之者而降，此四人所獨也。有受我而厚之故降，無受我而厚之，斯不降矣。《不杖麻屨章》爲適人無主者，亦惟此四人，是無厚之者而不降之驗也。傳惟言出，而注益以無受我而厚之者，以此。",
            "对应经文": "姑姊妹女子",
            "对应序号": "100065"
        },
        {
            "类型": "锡恭先生",
            "内容": "敖繼公曰：‘《不杖期章》不特著此親在室者之服，蓋以此條見之，蓋經之例然也，其他不見者倣此。’錫恭按，此亦與鄭君立異也。鄭君之意，姑在室與世父、叔父同；姊妹在室，與昆弟同；女子子在室，包於眾子中。故此親在室者，經不特著之也。惟其然，經著昆弟之子，而昆弟之女子子包於其中矣。若如敖說，則昆弟之女子子既不著於《不杖期章》，又不著於《大功章》，此何故耶？若別有說以處之，安得謂經之例然耶？敖說易破，無待環攻也。",
            "对应经文": "姑姊妹女子",
            "对应序号": "100065"
        },
        {
            "类型": "锡恭先生",
            "内容": "錫恭按，大功同產之義，減即陵夷，而彖遂成希世之行，昂故感激加服也，然不免爲賢者過之也。先王制禮，不及知父母，與兄弟居，加一等。兄弟者，小功以下之親也。小功以下加一等，則大功以上不加也。大功同財，其相生相養，固其宜也。",
            "对应经文": "從父昆弟。",
            "对应序号": "100066"
        },
        {
            "类型": "锡恭先生",
            "内容": "錫恭按，此與下適婦大功，其例各不同。孫爲祖本服大功，加隆焉而期。祖以正尊加尊，降其本服一等，而不忍降其加隆，故仍爲之大功。婦爲舅姑，本服大功，從夫而加隆，故期。舅姑以尊，則足以加尊，以親則異。子孫故并降二等。爲庶婦小功，其適婦則重，其適但降其加隆，而不降其本服，故亦爲之大功。是其例適相反也。",
            "对应经文": "庶孫。【注",
            "对应序号": "100068"
        },
        {
            "类型": "锡恭先生",
            "内容": "錫恭曩在禮學館纂《修禮芻議》，其《論婦服篇》曰：‘凡婦人爲夫族之服，夫族爲來婦之服，其術有三：曰從服也，曰名服也，曰尊尊也。何以言之？婦者，從夫者也。夫爲族屬之服，至親以期斷。而父母之德，昊天罔極，必加隆焉，而後即乎人心之安，故爲父斬衰三年，爲母齊衰三年。婦從夫而降一等，故婦爲舅姑齊衰不杖期。其齊衰三年、齊衰杖期，爲正統至親之服，故婦爲舅姑，孫爲祖父母，皆不得服由至親期斷而上殺之，爲祖父母當九月，而以其與父一體，亦必加隆，而後即乎人心之安，故爲祖父母齊衰不杖期，婦從夫而降一等，故爲夫之祖父母大功。鄭君《喪服》注論高祖、曾祖皆有小功之差，則曾孫、玄孫爲之服，同以尊尊而重其衰麻，以恩殺而減其日月，故爲之齊衰三月，而其妻則以夫正服小功，從而降一等，爲之緦麻。此婦人爲夫族正統之服，皆以從服制者也。《喪服》傳曰：旁尊也，不足以加尊焉，故報之也。然則正尊足以加尊，當降之矣。試由至親期斷推之，則父母期而舅姑大功，必加隆而後得其正。故父母三年而舅姑期。夫父母舅姑皆正尊也，然子親而婦疏，故爲子降其本服，而不忍降其加隆，則不杖期，爲長子三年，則并不降其本服也爲婦降其本服，并降其加隆，則當小功，《小功章》庶婦是也。而適婦以重適之故，不降其本服，仍爲大功。祖父母亦正尊也，其以正尊降孫與孫婦之術，猶子與子婦也，故爲孫大功，而孫婦緦麻。庶孫之婦在《緦麻章》，以此也。而適孫婦亦以重適之故，不降其本服，而爲之小功。夫之曾祖父母，婦從服緦麻，而曾孫婦無服，則亦以正尊降之也。此夫族正統爲來婦之服，皆以尊尊之術制者也。世母、叔母、諸祖母、族曾祖母，我以其有母之名而服之，彼自以母之名而報之，此服之全以名制者也。從子之婦，從孫之婦，以其有婦之名而從夫服我，不挾其旁尊而報如夫服。此服之參用名服、從服，而全無與於尊尊者也。凡上所陳，皆先王精意，豈可輕言改易哉！後唐諸臣不知此也，改婦爲舅姑爲斬齊三年，宋魏仁浦從而和之，其言曰：豈可夫在苫塊之中，婦被綺紈之飾？又曰：夫三年而舅姑期，是尊夫而卑舅姑。試以爲父母、爲祖父母例之，孫期而除，其父豈不在堊室之中乎？何不嫌於被綺紈之飾乎？祖父母期，父母三年，何不議其尊父母而卑祖父母乎？庸陋之語，不足辨也。若貞觀改舅姑爲婦之服，議之者乃顏籀也。其言曰：猶子之婦并服大功，己子之妻反有減降，以類而言，未爲允協。抑知彼以旁尊而不降，此以正尊而降之乎？如之何可類言也？至明初之改制，益不必論矣。夫顏氏非不知服術者也，而猶屈於太宗，況乎明初諸儒，報無師法之學，以仕於暴人之朝，其曲學阿世，無足怪也。此百世而下所由嘆魯兩生，爲不可及也。’",
            "对应经文": "適婦。【注",
            "对应序号": "100069"
        },
        {
            "类型": "锡恭先生",
            "内容": "錫恭按，健庵據馬融、陳詮注，謂今本乃鄭君所更，此說謬甚。考《通典》載馬氏云‘嫁姑爲嫁姪服也，俱出也’，是以經之‘婦人’專屬於姪也，則鄭君以前句讀與今本同也。此猶‘曾祖父母爲士者如眾人’，‘曾祖父母’固蒙上‘大夫爲’之文，而‘爲士者如眾人’，則專屬於曾祖父母。此‘嫁姑爲姪’亦蒙上‘女子子適人者’之文，而‘丈夫婦人，報’亦專屬於姪，其讀法同也。馬讀已然，而謂今本乃鄭君所更，不亦誣乎？健庵見兩經之注《通典》錄在一經下，故爲此說，不知古本注不合經，別爲一編，君卿採輯未及析，隸於兩經耳，不足據以爲本合於一也。",
            "对应经文": "姪，丈夫、",
            "对应序号": "100071"
        },
        {
            "类型": "锡恭先生",
            "内容": "錫恭曩纂《修禮芻議》，於《兩出不再降篇》曰：‘《開元禮》曰：出降者，兩女各出，不再降。蒙嘗讀而善之，以爲唐人雖紊古制，而於此尚合乎《禮經》。按，服術有六，四曰出入，謂女子子嫁者、在室者也。《喪服 大功九月章》“姑姊妹、女子子適人者”，傳曰：“何以大功也？出也。”注曰：“出必降之者，蓋有受我而厚之者。”此經傳注所云“昆弟及丈夫姪與姊妹及婦人姪，其禮同”也。今由兩出者言之，夫受我而厚之者一而已矣。昔我之在室也，彼固有受而厚之者矣。今我之適人也，彼之受而厚之者，猶夫昔也，而謂可再降也耶？然則《開元禮》所云，合於經傳注也明矣。是以司馬《書儀》、《政和新禮》咸遵用之。至偽《家禮》出，《家禮》非朱子書，本王氏懋竑說始於《大功章》“女適人者爲姑姊妹及兄弟之女”及《緦麻章》“女出嫁爲從祖祖姑從祖姑”，皆著“在室”之文，別其爲在室者，而適人者在所當降矣，然猶未明著再降之文也。至明人大亂舊章，乃於《緦麻章》著嫁女爲同堂姊妹之出嫁者，兩出於是有再降，而從祖姑姊妹有視同路人者矣。嗚呼！何其薄也！蒙嘗以《開元禮》之說徵之於經，而得一正證焉，得一參證焉。經《大功九月章》‘大夫之妻爲姑姊妹嫁於大夫者’，身爲大夫之妻，而爲嫁於大夫者，是兩出之明徵也；而爲之大功，是不再降之明徵也。夫《禮經》此節著‘尊同者不降’，不降則如邦人，尊同者兩出不再降，則邦人之兩出不再降可知也。古人風俗敦龐，兩出不再降，經傳不待於明言。世衰俗薄，始有疑及再降者，《開元禮》於是乎着之。然經傳雖不明言，而尊同不降者如是，不啻明言之矣。所謂正證者此也。抑更有參互考覈而可證者，《大功章》‘姪丈夫婦人報’。按，《禮經》通例，女子子在室者恒統於男，上經‘姑姊妹適人者’之姑，即此經‘丈夫’及‘女子子在室者’報之也。經例無復出而此更言報者，兼嫁姪言之故也。嫁姑與嫁姪相爲大功，非不再降而何？是說也，非蒙一人之私言。《通典》載馬季長說已云然，是亦爲不再降之確證矣。伏惟我朝通禮，因明制而損益之，而此事尚未刊正，今者重修，所宜請旨更定，其於現行喪服之通制，亦未嘗有所相左也。或曰：爲人後者爲其姊妹適人者小功，非再降而何？答曰：此禮迥殊。夫姊妹適人者以出而降也，爲人後者以持重於大宗而降也。各信一義，必再降而義始明。傳於兩章各著其說矣。若兩出者，惟有出降一義耳。烏可與之同論哉！",
            "对应经文": "姪，丈夫、",
            "对应序号": "100071"
        },
        {
            "类型": "锡恭先生",
            "内容": "賈疏據王肅說，以爲父爲眾子期，妻小功，爲兄弟之子期，其妻亦小功，以其兄弟之子猶子，引而進之，進同己子，明妻同可知。錫恭按，此說非也。《舊唐書 禮儀志》，魏徵、令狐德棻奏，眾子婦舊服小功，今請與兄弟子婦同爲大功，從之。又顏師古奏，猶子之婦并服大功，己子之妻反爲減降，以類而言，未爲允協。此可見，兄弟子婦自唐以前，舊制皆爲大功也。鄭氏珍以爲，服大功始陳詮爲夫之昆弟之婦人子注，後世制服因之，非也。王肅之名重於陳詮，使此服爲後世所制，必從王肅，而不因陳詮所以然者，傳曰旁尊也，不足以加尊焉，故報之也。彼爲昆弟之子且報之矣，況昆弟之子之妻乎？考之於經，凡在旁尊，服無不報。其在小功，爲夫之姑報，其在緦麻，爲夫之諸祖父母報，合之爲夫昆弟之子服期，則重於大功而報，輕於大功而亦報，此大功者之必報可知，而魏徵、顏師古之奏決非無徵也。朱子謂《儀禮》無兄弟子婦之文，而譏徵奏，不知何據，非也李氏、敖氏說皆得之。若如疏言，夫所服期者，不在報限，則爲夫之姑，獨非夫所服期者乎？而經何以言報乎？且所引注謂夫所服小功者乃爲經在《緦麻章》，釋義非爲經‘報’字設例，安得以此定報限乎？其謂引而進之，亦未然。夫昆弟之子，與一體者爲體，故引而進之也。若又以其與昆弟之子爲體而進之，則引而進之者無節矣。大禮與天地同節，豈其然乎？且婦爲卑遠之名，而服同於引進，又何其名實之相賓也？原賈氏之意，見唐人之改庶婦小功者，以與兄弟子婦倒置爲言，而經無兄弟子婦之文，而適有王肅一說，足以解時人所譏，因遂取以作疏，用心亦良苦矣。其如於經義未當，何惟夫之祖父母爲正尊？誠不在報限。故爲庶孫之婦在《緦麻章》。",
            "对应经文": "夫之祖父母",
            "对应序号": "100072"
        },
        {
            "类型": "锡恭先生",
            "内容": "鄭氏《私箋》申王肅說，大意謂未有服疏者反過於服親者。錫恭按，此但知有親親，而不知有尊尊也。《易》曰：‘家人有嚴君焉，父母之謂也。’故先王制正統之服，親親中兼有尊尊，而旁尊不足以加尊。則但以親論，爲庶婦，以正尊加之也，降其本服一等，又降其從而加隆者一等。詳見適孫下爲昆弟子婦，報其從服也。凡報者，如其所服，不問本服與加隆，故爲昆弟子婦大功，其反過與庶婦者，一則正統之尊，一則不足加尊故也。此親親而參以尊尊也。今設有大夫於此，其女子子適士，其昆弟之女子子嫁於大夫。二女皆卒，爲女子子小功，爲昆弟女大功，豈爲親昆弟之女過於己女哉？參以尊尊之義故也。由斯以推，爲庶婦小功，爲昆弟子婦大功，不得謂親厚庶婦不如昆弟子婦也。",
            "对应经文": "夫之祖父母",
            "对应序号": "100072"
        },
        {
            "类型": "锡恭先生",
            "内容": "程氏瑤田曰：‘夫之世叔父母，經不見報文，不服也。曷言不服也？不可服也。舅姑於適婦大功，庶婦小功，夫之祖父母於孫婦服緦，今報之大功，同於適婦矣，小功，同於庶婦矣，緦麻，同於孫婦矣。旁殺之謂何？親疏不分，隆殺無節，於服傎矣。’錫恭按，旁親與正統同服多矣。《緦麻章》夫之諸祖父母報，不以同於孫婦爲嫌，而此以同於子婦爲嫌乎？若謂適婦大功，又非昆弟子婦所得而同，何則彼以重適不降，此以旁尊而報，各明一義，無所嫌也。傎在程氏，豈在服乎？程氏夫之昆弟無服說，亦謂旁親必報，昆弟之子期。傳曰：報之，其例也，故昆弟之子以期服我，我以期報之；其妻以大功服我，我以大功報之。其說與此不同，而與舊制合。可見程氏於此，漫無定見也。",
            "对应经文": "夫之祖父母",
            "对应序号": "100072"
        },
        {
            "类型": "锡恭先生",
            "内容": "錫恭按，母者，尊親之名；婦者，卑遠之名。是相對者也。嫂者，尊嚴之稱，尊則與卑相對，而嚴則與遠相類者也。弟妻假以婦名，而兄妻不假以母名者，昆弟之妻與夫之昆弟，其道在於遠別。婦之名雖卑而本遠，故可以假於弟妻；母之名既尊而又親，不可以假於兄妻，而別爲嚴者之稱曰嫂，亦所以遠之也。然此名所以序男女之別也，非因以制服也。何則？嫂既別爲嚴稱，不以母名制服，而凡名服，皆爲母行。《大傳》注，名，世母、叔母之屬也其婦行有服者，皆以報其從服。是知嫂婦之名，非所以制服也。",
            "对应经文": "夫之祖父母",
            "对应序号": "100072"
        },
        {
            "类型": "锡恭先生",
            "内容": "《通典》馬融曰：‘言庶者，諸侯異母兄弟也。庶子，大夫妾子也。諸侯貴妾子，父在爲母周，父沒伸服三年。大夫貴妾子，父在爲母周，賤妾子，父在爲大功，所從大夫而降也。’錫恭按，妾雖有貴賤，然鈞是妾也，其爲尊卑也微。若以妻臨貴妾，則儼然適庶之分也。今乃使貴妾之子服其母等於適，而使賤妾之子服其母異於貴，其謬顯然易見，不知馬氏何所本而爲此說也。其解經‘庶’字亦微誤。如其說，則適妻第二子已下爲妻爲昆弟，豈有以異於此耶！",
            "对应经文": "公之庶昆弟",
            "对应序号": "100074"
        },
        {
            "类型": "锡恭先生",
            "内容": "又姜輯議渤海王《讀禮通考》曰：名輔，安平獻王孚第三子也服范太妃事：‘《喪服》云：“君爲女子子嫁於國君者。”傳曰：“尊同則得服其親服。”然則君之庶子有封爲君者，其父亦不降之，明矣。士之妾子不降母者，以其與父貴賤不足殊也。然則尊與父同，不見厭者，亦宜申其情，盡禮於其母。渤海王既不承安平之祀，而母已受王命之寵，成太妃之號。愚謂太妃之尊，但當自降於渤海，不得配食於安平之廟爾。至於渤海三王，自宜盡爲母之制，不復厭於安平，以從公子降等之禮。案薛公謀議：皇子已封爲王，列土守蕃，不得戚於天子者，父卒爲母三年。’錫恭按，厭降之異於尊降者，以尊而降，則尊同不降，以厭而降，則不問其尊之同不同，但視父之所服何如耳。《不杖期章》大夫之子所不降者，皆父之所不降者也。此渤海王服范太妃事，正爲先君馀尊之所厭者也。先君無服妾之禮，則庶子不得有過於大功之禮也。姜輯議非是。",
            "对应经文": "公之庶昆弟",
            "对应序号": "100074"
        },
        {
            "类型": "锡恭先生",
            "内容": "通典，馬融曰：‘合大夫之妾爲君之庶子、女子子嫁者、未嫁者，言大夫之妾爲此三人同服。’錫恭按，此即注所謂舊讀者也，馬氏喪服經傳注，隋書 經籍志、唐書 藝文志皆著錄，是唐時尚存，故賈疏以舊讀爲馬氏之輩也。已爲鄭君所駁，無待再論，惟通典錄其說，已彰明較著。乃夏氏炘臆撰季常之說，著於學禮管釋中，豈猶未見通典耶？又，通典載孫略、張祖高之議，鄭氏私箋引而難之，已見於前，不贅述。",
            "对应经文": "女子子嫁者",
            "对应序号": "100078"
        },
        {
            "类型": "锡恭先生",
            "内容": "經言‘嫁’，不言‘適人’，盛氏世佐謂，明雖爲大夫妻不再降。錫恭按，盛氏此說非鄭誼也。喪服記注曰：‘女君有以尊降其兄弟者，謂士之女爲大夫妻，大夫之女爲諸侯夫人，諸侯之女爲天王后也。’然則士女嫁於大夫者，不惟以出降，又當以尊降。如盛氏說，雖爲大夫妻不再降，是但有出降而已，何以異於適士者？不亦顯背記注所謂尊降者耶？故曰非鄭誼也。",
            "对应经文": "女子子嫁者",
            "对应序号": "100078"
        },
        {
            "类型": "锡恭先生",
            "内容": "孔氏廣森以未嫁者爲許字大夫。錫恭按，昏姻以時，禮通上下。注言‘明當及時’，必不專指許字大夫者也。夏氏炘說略同，而又謂大夫女許字大夫，則大夫之女子子既以厭降，無庸逆降，前已辨之矣。所謂歧路之中又有歧焉者也。",
            "对应经文": "女子子嫁者",
            "对应序号": "100078"
        },
        {
            "类型": "锡恭先生",
            "内容": "敖氏繼公曰：大夫妻爲此姑姊妹，但爲本服耳。蓋婦人之嫁者，於其兄弟惟有出降而已，姑姊妹雖不爲命婦，猶爲之大功也。錫恭按，此破鄭君女君有以尊降其兄弟之義也，已於前節盛庸三說略辨之矣。而盛說實本敖說也。且如敖說，則此經皆尊同不降，何爲大夫之妻兼及本服？爲姑姊妹誠爲本服，則上經已有女子子嫁者，爲姑姊妹既無尊降，服之者不必別，嫁於大夫固皆統之矣，又何爲複列此經也？若專爲女子子嫁於大夫者，則亦可特設一經。如大夫之適子爲妻，及大夫之妾爲庶子適人者，是特設一經之例也，又何爲混列此經也？以此知敖說決非經意也。",
            "对应经文": "大夫、大夫",
            "对应序号": "100079"
        },
        {
            "类型": "锡恭先生",
            "内容": "《檀弓》注：‘《春秋》，周女由魯嫁，卒，服之如内女，服姊妹是也。天子爲之無服，嫁於王者之後乃服之。’錫恭按，王者之後，天子弗臣，亦猶尊同也。《春秋》莊公四年，紀伯姬卒，何氏注誼同。",
            "对应经文": "大夫、大夫",
            "对应序号": "100079"
        },
        {
            "类型": "锡恭先生",
            "内容": "錫恭纂《釋服》，於《封君爲所不臣者服篇》曰：‘傳言“始封之君不臣諸父昆弟，封君之子不臣諸父而臣昆弟，封君之孫盡臣諸父昆弟”，而即繼之曰“故君之所爲服，子亦不敢不服也，君之所不服，子亦不敢服也。”是明以臣則絕服，不臣則服之也。而《通典》載荀氏顗議，以爲尊不同則降，不待所臣乃絕之。諸侯尊重，大夫尊輕，以大夫尊降其親，則知諸侯雖所不臣，絕不服也。錫恭按，以不臣爲絕不服，明與《喪服》傳違，且不服，安所見不臣哉？荀氏說非也。賈氏公彥矯之，以爲亦既不臣，當服本服期。錫恭按，荀說雖非，而其言諸侯尊重，大夫尊輕，固未嘗不是也。大夫之義不得世，凡大夫之子，父在行大夫禮，父沒不服大夫禮，明不世之誼也。而《詩 裳裳者華》序曰：古之仕者世祿，則大夫容有得世者，經中諸言大夫降服，凡爲大夫者皆然。世祿者固然，崛起者亦然也。以崛起爲大夫者降本服一等，而崛起爲諸侯者，服其本服。是尊輕者以尊降，而尊重者不以尊降，失尊尊之序矣。賈氏之說亦非也。然則始封之君與封君之子所不臣者，其服當奈何？曰：亦如大夫之降一等。於何徵之？曰：於記注徵之。記之注曰：女君有以尊降其兄弟者，謂士之女爲大夫妻，大夫之女爲諸侯夫人，諸侯之女爲天王后也。按，此皆降一等也。知記注所云降之不兼絕者，大夫之適子爲妻，注云‘君大夫以尊降’，是降或兼絕。《通典》載田氏瓊說，諸侯女嫁爲天王后，降其旁親一等，與出降爲二等。夫田氏學於鄭君者也，則其所稱皆鄭義也。以此知注所云降之專爲降一等也。王后與天王尊同，與諸侯尊不同，故爲諸侯降一等，夫人與諸侯尊同，與大夫尊不同，故爲大夫降一等。夫人既與諸侯尊同，則自大夫之女而爲諸侯夫人者，亦猶始封之君也。夫人降其兄弟一等，是即始封君爲諸父昆弟之服之例也。夫以始封者所不臣者推之，則王后夫人於本親亦所不臣，而王后夫人於眾子，則無不臣。考田氏又云，天王后爲眾子無服，夫爲眾子無服，而爲兄弟降服，是又所臣者絕，所不臣者降一等之例也。以此證之，始封之君與其子爲所不臣者服，視本服降一等，可無疑已。夫賈氏謂亦既不臣，當服本服，失於過厚，而其曰所不臣者，仍爲著服，則不易之論也。荀氏謂雖所不臣，亦絕不服，失於過薄，而其曰諸侯尊重，大夫尊輕，則足正賈氏之過也。余述鄭誼而爲此說，亦曰節取荀說，補完賈疏焉爾，而豈敢有所創哉？’",
            "对应经文": "大夫、大夫",
            "对应序号": "100079"
        },
        {
            "类型": "锡恭先生",
            "内容": "《通典》虞氏喜釋滯，先引此傳‘始封之君’一段而說之曰：‘夫始封之君尚服諸父昆弟，而始爲大夫便降旁親，尊者就重，而卑者卽輕，輕重顛倒，豈禮意哉？然當有意，此爲據諸侯成例，包於大夫，以相兼通也。如此則一代爲大夫，不降諸父；錫恭按，脫‘兄弟’二字二代爲大夫，不降兄弟；錫恭按，當作‘諸父’三代爲大夫，皆降之。’錫恭按，虞說之非，李寶之先生已辨之矣。而後儒猶稱誦者，以其言近於厚也。竊意降與絕不同。絕之者，臣之也，以尊尊奪親親，故惟父得行於子，而三世爲君，乃得備及於旁親。降之者，非臣之也，不以尊尊奪親親。經於大夫諸降服，皆仍其本親之稱，猶之爲人後者、女子子適人者降其本親也。故身爲大夫，即降其旁親，以是殊此之尊，而非以是殺彼之親也。若如虞說，是尊降無異於厭降也，而出降由己，何爲不嫌過薄乎？以此知禮在得中，不惟近於厚者是從也。又，虞氏所謂輕重顛倒者，是未知封君於所不臣者，雖不絕，而未嘗不降也。錫恭嘗鉤稽而得其例，著於《釋服》。明乎此，則知輕重，不爲顛倒矣。",
            "对应经文": "大夫、大夫",
            "对应序号": "100079"
        },
        {
            "类型": "锡恭先生",
            "内容": "吳氏廷華曰：‘其國君之昆弟，則仍祖公子，所謂别子爲祖，繼别爲宗也。’錫恭按，注云公子若在高祖以下，則如其親服，謂始封之君列公子於親廟中也。公子者，別子也，是繼別爲始封之君也。注又曰：‘後世遷之，乃毀其廟爾。’按，遷之者，始封君子孫也。夫大祖之廟百世不遷，今既遷之，明不別立宗子，以奉公子爲祖矣。東壁此說與注不合，然此公子後裔爲非始封君子孫者，其宗法當如何，俟考。",
            "对应经文": "大夫、大夫",
            "对应序号": "100079"
        },
        {
            "类型": "锡恭先生",
            "内容": "張氏惠言曰：‘君之所不服，子亦不敢服也。䟽謂君所臣者，不爲之服，子亦不服。按，經有君之庶昆弟服，而無公子服，則知公子於世叔父庶昆弟之等皆不服，䟽說是也。然則此傳明公子之服也。’錫恭按，此傳主言封君及其嗣君，疏說亦是此義。然公子之服可推例以通之。張氏此條雖非正解，足當推說也。",
            "对应经文": "大夫、大夫",
            "对应序号": "100079"
        },
        {
            "类型": "锡恭先生",
            "内容": "《通典》邵戩曰：‘禮，諸侯之大夫會見天子者，爲天子服繐縗七月。按，今綱紀雖或被除，勑猶古諸侯之卿命於天子比耳，見北面時，君無二君之道，錫恭按，以上十字未解宜依繐縗之制，其無除勑，又未嘗會見，則宜無服。’錫恭按，此賈疏所本也。辨見前盛氏世佐駁賈疏說。",
            "对应经文": "諸侯之大夫",
            "对应序号": "100081"
        },
        {
            "类型": "锡恭先生",
            "内容": "沈氏彤曰：‘諸侯之大夫於天子，猶大夫之家宰於諸侯，皆陪臣也。陪臣雖不敢上同於臣，豈不可下齊于民？民有服，則陪臣亦不宜無服。’引聞人通漢說見《齊衰三月章》而曰：‘諸侯之大夫之未接見乎天子者，其爲天子也，亦如大夫之臣之爲諸侯可知也。’錫恭按，此說未是。諸侯君一國，其國內之民服國君而不服天子。大夫世采邑，其邑內之民不服大夫而服國君。大夫之臣於國君，爲之齊衰三月，乃庶人固有之服也。諸侯之臣於天子，爲之繐衰七月，非庶人固有之服者，以諸侯之士庶民爲天子本無服也，而可以相爲比擬乎？沈氏從賈疏不接見則不服已非，又謂服以大夫之臣服諸侯之服，更非。自知其說之難安，遁而爲繐衰三月之說，則何不自覺其言之無稽也！",
            "对应经文": "諸侯之大夫",
            "对应序号": "100081"
        },
        {
            "类型": "锡恭先生",
            "内容": "錫恭按，注以‘治去莩垢’釋‘澡麻’之‘澡’，而即繼之曰：‘不絕其本也者，以澡麻多絕其本，言此以明有不絕本者也。’引《小記》者，明不絕本者惟下殤小功，而自馀小功之絰帶皆絕其本也。且惟下殤小功之帶，而下殤小功之首絰猶絕其本也。",
            "对应经文": "小功布衰裳",
            "对应序号": "100082"
        },
        {
            "类型": "锡恭先生",
            "内容": "又按，殤之絰不  垂，爲殤大功言也，緣大功以上初時散帶故也。屈而反以報之，爲殤小功言也，緣小功以下初而絞之故也。皆其文不縟也。",
            "对应经文": "小功布衰裳",
            "对应序号": "100082"
        },
        {
            "类型": "锡恭先生",
            "内容": "自郝氏敬以大功小功爲殤服，妄詆注成人之服爲非，後儒靡然從之。錫恭按，如郝氏說，則此傳大功之殤即彼傳齊衰之殤也，其中從上同。此傳小功之殤即彼傳大功之殤也，其中從下亦同。然則兩傳文異而誼同，兩例實一例也。既發其例於此，而復發其例於彼，不已贅乎？其說不可通也。程易疇知其然，遁而別爲之辭，謂齊衰之殤二語與上二語皆爲經。錫恭按，此四語所以撮其凡而別其異也，經之體例皆直著其禮，撮其凡而別其異者，十六篇皆無此文例，而謂《喪服》經獨有此文例乎？惟傳記中有此文例，皆闡發經義之辭，故先儒定此爲傳也。若爲經文，則凡中殤從上從下之例已著於經，而《殤小功章》傳所發例，一問一答，不皆贅乎？其說尤不可通也。鄭子尹知其然，又遁而爲調人之辭，以爲此傳當從郝說，下傳當從注誼，別爲婦人發殤服之例。錫恭按，別發例者，必婦人有以異於丈夫也。今如《私箋》說，齊衰與大功，大功與小功，既文異而實同，而中從上、中從下又同文而一例，是婦人無以異於丈夫也。茍無所異，則《殤小功章》傳所發例，丈夫婦人共由之，一而已足，而謂婦人殤服之例闕，不亦誣乎？且鄭君以兩傳服例異，故謂爲婦人特發例。《私箋》以兩傳服例同，而亦謂爲婦人特發例乎？其爲說益不可通。然則是三說者同歸於謬而已，且本服惟一，殤名有三，小功之殤，長殤、下殤兼有之，而或由大功降，或由齊衰降，故以殤服爲名，親疏不可定也。惟以本服爲名，則殤之親疏可定。夫傳不爲無定之辭也決矣，而注義其可以他說易乎哉？",
            "对应经文": "爲人後者爲",
            "对应序号": "100084"
        },
        {
            "类型": "锡恭先生",
            "内容": "程易疇曰：‘如謂小功之殤中從下，爲成人之小功，夫成人之小功，其長殤則緦麻也。若從祖父、從祖昆弟，皆小功之親，經並見長殤之緦麻服，安得復有下殤之服，而爲中殤之所從乎？’錫恭按，下殤無服，則從之者從其無服也，安在中殤之無所從也？傳所以言此者，以三殤爲二等之服，則中殤必有所從，言此以定所從之等也。大功與小功，小功與緦麻，固爲二等，而降一等在緦麻者，降二等即無服。是無服與緦麻對言，亦爲二等也。既無服對緦麻爲二等，則無服亦所從之一科也。程說非也。禮，降緦麻一等爲袒免，降袒免一等有吊服，則無服中自有等。",
            "对应经文": "爲人後者爲",
            "对应序号": "100084"
        },
        {
            "类型": "锡恭先生",
            "内容": "鄭君以此傳爲主謂丈夫之爲殤者服，以下傳爲主謂妻爲夫之親服。程易疇駁曰：‘綜覽服例，無男子婦人之異。’錫恭按，此泥於丈夫及妻之目也。考記注有正服義服之別焉，正服者恩深，義服者恩淺。此注主謂丈夫者，即記注所云正服也。殤皆正服，故不可復以正義分言女子子爲本親在焉，母爲子、祖母爲孫亦在焉，不可泥丈夫之目也。下注主謂妻爲夫之親者，即記注所云義服也。彼之‘報者亦如之’，特殤服中無彼之報者耳。泥於妻爲夫之親者，於理雖未該，而於殤服固當也。注因下傳在婦人服下，故云主謂妻爲夫之親，因以此傳爲主謂丈夫，讀者當以意逆志也。易疇不察乎此，乃誣鄭君謂男子婦人服殤之例大異妻爲夫之親非統凡婦人言也。易疇於此混甚，詳見下鄭君果有此例乎？毋亦欲加之罪之辭乎？夫服分正義，即恩別淺深《雜記》，孔子曰：‘伯母叔母疏衰，踴不絕地，故姊妹之大功，踴絕於地。’即此義也。服中殤之不同，義由於此，安得云無異也？易疇既失之泥，又失於文致不止，凡胒之類不能方之比矣。本郝敬引以譏注之語。",
            "对应经文": "爲人後者爲",
            "对应序号": "100084"
        },
        {
            "类型": "锡恭先生",
            "内容": "金氏榜又以此傳大功小功爲以出降尊降在大功小功者，而以爲傳者依經爲人後者爲其昆弟之長殤發傳，以長殤之文蒙上‘爲人後者爲其昆弟’及‘從父昆弟’二者，故退傳文在下。錫恭按，此亦以大功小功爲本服者，然如其說，則問者所問，專爲爲人後者爲其昆弟之中殤也，而下殤亦不見經傳，何爲獨問中殤？即據所問，而已知其說之不然。金氏又云，非謂從父昆弟之殤亦得中從下也。錫恭按，既退傳文在下，曷以辨從父昆弟之不得中從下？金氏欲自全其說，而未暇爲傳文審思也。",
            "对应经文": "爲人後者爲",
            "对应序号": "100084"
        },
        {
            "类型": "锡恭先生",
            "内容": "婦人爲夫族類之殤，賈疏列於義服，黃氏幹服例因之，盛氏世佐更爲降服。錫恭按，賈氏、黃氏是也。何則？婦人無冠，而總之升數猶冠。如夫之叔父之長殤小功，其爲義服則衰總皆十二升，若在降服，則衰總同十升。假令夫之叔父非殤，則在義服大功，衰九升，總十一升。夫本服之緦十一升，而殤降之，總反十升，非序也，故以爲義服者是也。蓋義服本輕，雖降而在輕服者，不必從輕服之上，而凡爲夫之族類之殤，可例推也。",
            "对应经文": "爲夫之叔父",
            "对应序号": "100085"
        },
        {
            "类型": "锡恭先生",
            "内容": "敖氏繼公曰：‘於庶孫下言丈夫婦人者，明庶孫之文不可以兼男女。’錫恭按，此破《大功章》庶孫注誼也。然使庶孫之文果不可兼男女，則經何以云孫適人者乎？成人在室，女孫何爲不見於經乎？欲破注而先自戾於經，吾未見注之可破也。丈夫婦人自兼姪與庶孫，當從盛氏說。",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭先生",
            "内容": "賈疏以姑爲姪不見中殤爲中從上。錫恭按，此真善注義者。而程易疇曰：‘姪之爲姑，雖非妻爲夫之親，實亦婦人而非丈夫。’沾沾自喜其說之足以難注，膠柱鼓瑟，以視夫古人讀書，霄壤相越矣。",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭先生",
            "内容": "吳氏廷華曰：‘此應報。’錫恭按，殤服報例，如《緦麻章》‘從母之長殤，報’，以其彼此皆有在殤年而死者也。今此祖也，適人之姑也，豈有在殤年而死者乎？而云此應報乎？以此還詰東壁，東壁當啞然自笑也。",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭先生",
            "内容": "錫恭按，注云‘爲大夫無殤’者，禮有常有變，在殤年而已爲大夫，因之不爲殤服，非禮之常也。此惟爲大夫者有然，而爲士者，則但依禮之常也。",
            "对应经文": "大夫、公之",
            "对应序号": "100088"
        },
        {
            "类型": "锡恭先生",
            "内容": "又按，疏‘大夫已冠而有兄姊殤者’一段，義頗迂曲。此大夫既以盛德而不論年，則不必論其已冠與否也。",
            "对应经文": "大夫、公之",
            "对应序号": "100088"
        },
        {
            "类型": "锡恭先生",
            "内容": "疏又論幼爲大夫者，云，或有大夫之子有盛德。錫恭按，大夫之子必有盛德而後得幼爲大夫。而有盛德中兼有起自草萊者。若《正義》載吳氏紱說，是以春秋世卿之制爲周禮也。豈其然乎？",
            "对应经文": "大夫、公之",
            "对应序号": "100088"
        },
        {
            "类型": "锡恭先生",
            "内容": "錫恭按，《殤小功章》言澡麻，《小功章》言牡麻者，絰帶之麻、苴麻牡麻二者而已。澡麻者，即於牡麻而澡之也。殤小功微重著澡麻，明小功、緦之麻皆澡之也。成人小功微輕，著牡麻，明所澡者皆牡麻也。於微重者言澡，而輕者可知，於微輕者言牡，而重者可知。兩章比類以觀，而經互省之意見矣。",
            "对应经文": "小功布衰裳",
            "对应序号": "100090"
        },
        {
            "类型": "锡恭先生",
            "内容": "方氏苞曰：世叔父母期，則從祖宜大功，而服小功何也？大功之親皆屬乎祖與父者也，從祖則屬於曾祖者也。’錫恭按，從祖屬於曾祖是矣。若大功之親，則專屬於祖，而非屬於父者也。觀親之殺，惟旁殺爲易見，以其無尊加及尊降也。親於從父昆弟大功，從祖昆弟小功，族昆弟緦，則知大功之親專爲祖之屬矣。方式兼以父之屬言之，非是。",
            "对应经文": "從祖、祖父",
            "对应序号": "100091"
        },
        {
            "类型": "锡恭先生",
            "内容": "勉齋又一條并數從祖昆弟之子緦，而云此三小功一緦皆同出於曾祖。錫恭按，此於服術微失於牽混，何也？凡本宗五屬服，自卑幼之行制之。其尊行服卑行，則如其服以報之耳。此從祖昆弟之子，由己視之爲同出於曾祖，由彼視之則同出於高祖也。故制爲族曾祖父母服緦，而族曾祖父母報之以緦。然則此緦特報耳，而其原則爲同出於高祖者制之也。凡同出於父者期，同出於祖者大功，同出於曾祖者小功，同出於高祖者緦，觀於兄弟之旁殺可知。以其無尊加尊降，條理尤易見也。而黃氏以服緦者爲同出於曾祖，豈非微失於牽混乎？",
            "对应经文": "從祖昆弟。",
            "对应序号": "100092"
        },
        {
            "类型": "锡恭先生",
            "内容": "錫恭按，《大功章》‘從父昆弟’，注云‘其姊妹之在室者亦如之’，以《大功章》爲在室者，則明以《小功章》爲適人者矣。此注不言適人者，正以經下文已著故也，則注意本通下文孫適人者也。其注在從父姊妹下者，注經之例容有不待句絕者，猶‘大夫爲宗子’之傳也。張氏、盛氏之說極合注意，鄭氏珍說略同，故未錄。",
            "对应经文": "從父姊妹。",
            "对应序号": "100093"
        },
        {
            "类型": "锡恭先生",
            "内容": "程易疇說：‘爲從父昆弟在《大功章》，男女同也。在室而長殤在《小功殤服》，成人未嫁乃服大功，適人則降在此章服小功。細檢經文，無逆降之說也。’錫恭按，經注所云逆降，皆旁親之在期者。從父姊妹大功，本無逆降也。易疇引經以證，徒自煩耳，於注誼乎何傷？賈疏遵鄭學，而於逆降之誼未明，易疇攻鄭學，而於逆降之誼益不明，其說此經，皆扣槃捫燭也。",
            "对应经文": "從父姊妹。",
            "对应序号": "100093"
        },
        {
            "类型": "锡恭先生",
            "内容": "錫恭按，嫁母與出母不同，《杖期章》言之詳矣。徐氏據《會典》及律嫁母有服，推之母之嫁母當有服，其說是也。夫女子子爲嫁母，在室與男子同，其適人者降一等，當不杖期，蓋仍如爲母之常也。女子子既如爲母之常，則壻從妻服自當如常，而子從母服，不待言而知其如常矣。此徐氏說所以得之也。吳氏紱說列外祖父母當服者六，而不數母之嫁母，失之。惟出母與嫁母不同，以出母無施服故也。徐氏所引《會典》及律文，嫁出並舉，則不能無微誤。",
            "对应经文": "爲外祖父母",
            "对应序号": "100097"
        },
        {
            "类型": "锡恭先生",
            "内容": "錫恭曩纂《釋服》，《釋繼母之黨非徒從篇》曰：《服問》引傳曰：母出，則爲繼母之黨服；母死，則爲其母之黨服。爲其母之黨服，則不爲繼母之黨服。鄭君注曰：‘雖外親亦無二統。’錫恭按，此爲繼母黨之權衡也。其母而卒也，繼母雖在，不服其黨也。何也？爲當服其母之黨也。其母而出也，繼母雖不在，猶服其黨也。何也？繼母雖配父，與因母同。既不服其母之黨，則從繼母而服其黨，猶屬從也。吾故曰：繼母之黨非徒從也。夫所謂徒從者，其見於經《小功章》，有君母之父母，從母。其見於記，君母卒，祖不服。注皆云徒從也，所從亡則已。又爲徒從作注，亦舉君母之黨。此據《小記》，又《大傳》注云：臣爲君之黨，事異而義相近所以然者，妾母不配父，妾子尊嫡母，不敢視同於其母。適母之尊隆，則適母之黨之恩輕，故《喪服》傳云：君母在，則不敢不從服，君母不在，則不服。注云：不敢不服者，恩實輕也。所謂恩輕，非君母之恩輕，乃君母之黨之恩輕也。其服之也，從君母也，在則不敢不從，卒則不服。夫是以謂之徒從也。蓋繼母之配父與因母同，故繼母之黨得與因母之黨同。爲外親之統，服其一，則舍其一。庶子尊君母，不敢以其母之黨與君母之黨同爲外親之統。時有皆服，庶子不爲父後而君母在者以其一爲屬從，一爲徒從，無嫌於二統故也。由此言之，君母之黨爲徒從，繼母之黨非徒從，章章明矣。自晉劉氏智作《釋義》，以爲親母出則服繼母之黨，繼母既卒，則不服也。按，劉氏誤解《服問》母死之文，又傳合《小記》‘所從亡則已’，是以繼母之黨爲徒從也。抑思因母出矣，絕族無施服矣。晉何氏琦有言，外服無二，必宜有一。今乃以繼母既卒，而不服之，是無外服也。身爲適妻之子，而無外親之統，是以妾子自待也，豈禮也哉！當時虞氏喜作《通疑》，即駁劉氏之說，以爲縱有十繼母，當服次其母者之黨。夫次其母者，在十繼母中惟最早，必其已亡者也。而虞氏以爲當服其黨，則虞氏不以繼母之黨爲徒從也。宋庾氏蔚之曰：禮，己母被出，則服繼母之黨；繼母雖亡，己猶自服，不得舍前以服後，當如喜議。按，庾氏申虞以難劉，實本《服問》及注誼。而云雖亡猶服，則庾氏不以繼母之黨爲徒從也。後儒不知此誼，不察因母之卒與出，而務爲繼母在堂不在堂之別。在汪氏琬、徐氏乾學且然，況他人乎？予故不得不爲之辨。予因而知前母之黨亦時有爲之服者也。夫前母之配父，亦與因母同者也。外統無二，必宜有一。假令前妻早卒，後妻有子而出，則後妻之子豈可不爲前妻之黨服與？",
            "对应经文": "爲外祖父母",
            "对应序号": "100097"
        },
        {
            "类型": "锡恭先生",
            "内容": "敖氏繼公說：‘妻從夫降一等，子從母降二等，夫從妻降三等。’後人頗有稱之者。錫恭按，此似是而非者也。果如敖說，則凡母之所爲齊衰期者，子皆從服小功也，母之所爲大功者，子皆從服緦麻也，妻之所爲齊衰期者，夫皆從服緦麻也。今考女子子適人者爲本宗服，在齊衰期者五，曰父母也，曰祖父也，曰昆弟之爲父後者也；在大功者九，曰世父母叔父母也，曰昆弟也，曰姊妹也，曰姪也。覈之於經，子從母服而降二等者，惟外祖父母小功，舅之子緦麻而已，夫從妻服而降三等者，惟妻之父母緦麻而已。其餘諸親，則母之祖父母、世父母、叔父母皆無服也，妻之祖父母及昆弟之爲父後者，亦皆無服也。母之昆弟之爲父後者，無以加於諸舅也。從母之小功，又祗降母一等也。合者少而不合者多，烏足以爲服例乎？夫外姻本無親屬遞降之例，自唐韋縚議服親舅母，堂姨舅而隱開其端，彼希顏承旨者流，本無足責，不謂樓居不仕，如君善而亦陰用其說也，則甚矣，競心之不可有也！",
            "对应经文": "爲外祖父母",
            "对应序号": "100097"
        },
        {
            "类型": "锡恭先生",
            "内容": "錫恭按，從母與從父，對舅與姑。對皆因義立名者也。從父之子曰從父昆弟姊妹，從母之子曰從母昆弟，從母姊妹，而姑之子、舅之子無是名焉。由此言之，舅無父名，而從母有母名，猶姑無母名，而從父有父名也。姨者，妻之姊妹也，後人以稱母之姊妹。《左傳》疏引孫炎曰：‘據父言之，謂之姨。據子言之，謂之從母。但子效父語，亦呼爲姨。’若然，亦猶後人之子效母語，呼從父爲伯叔耳。此第因習俗，而豈可據爲經典正稱乎？袁氏準之謬，宣氏、庾氏已正之矣，而其名稱不正，兩家未暇辨也。子故略正之，以補其闕。",
            "对应经文": "從母，丈夫",
            "对应序号": "100098"
        },
        {
            "类型": "锡恭先生",
            "内容": "錫恭嘗纂《修禮芻議》，其第十一篇曰：‘從母、從母姊妹、舅之女、姑姊妹之女，經不著在室出嫁之文，以其本非同室之人，不得以適人者爲出。非出則服無可降也。而世人多疑之，或有依出降之制者。蒙嘗正之，以《通典》晉徐恩龍取姨妹爲婦，婦亡而諸弟以姨妹爲嫂，嫂叔無服，不復爲姨妹，行喪惟時。徐眾執當爲姨妹之服，徐彥執當爲嫂無服。相與論難，往復八返。夫使從母姊妹嫁而可降也，爲恩龍之婦固已嫁矣，從母姊妹本服緦，降則與嫂同無服矣。彼徐眾者，奚爲而執當爲姨妹之服哉！是知本非同室之人，適人者不以出論也。然僅據《通典》，或猶以爲未見經傳也，則請舉經注爲證。《雜記》曰：“外宗爲君夫人，猶內宗也。”注曰：“皆謂嫁於國中者也。爲君服斬，婦人齊衰，不敢以其親服服至尊也。外宗謂姑姊妹之女、舅之女及從母，江氏永疑‘從母’下脫‘之女’二字。《服問》疏引熊氏說爲‘從母之女’皆是也。內宗，五屬之女也。其無服而嫁於諸臣者，從爲夫之君；嫁於庶人，從爲國君。”錫恭按，云“嫁於國中”，明其已嫁者也。云“親服”，以邦人相爲者喻之，謂本親之服也。服至尊不敢以本親之服，則非服至尊，固有本親之服在也。云“其無服”，亦以邦人相爲喻彼，其無服以別乎此其有服者也。夫非正尊，服無不報，以此知邦人之相爲，從母已嫁者，舅之女已嫁者，姑姊妹之女已嫁者，皆有本親之服也。考《喪服》經，惟從母小功，其餘皆緦。緦者，已嫁而仍有本親之服，則嫁而不降明矣。以諸服緦者不降，則從母之嫁而不降亦明矣。此其義載在《雜記》，著於鄭君之注，豈非異姓之女適人不降之明訓也哉？凡女子子適人而降者，以其出也。出者，對乎在室者而言也。夫所謂在室者，在何室哉？近而言之，爲父之室，《喪服》經子嫁反在父之室是也。遠而言之，宗子之室，《昏禮記》曰“教於宗室”，《采蘋》卒章曰“宗室牖下”是也。娣姒婦本路人也，相與居室中，則生小功之親焉。夫之從父昆弟之妻相與同室，則生緦之親焉。此自外而入者也。五屬之女，本親者也，而適人則降一等。此自室而出者也。服術有六，四曰出入，其此之謂。若夫從母也，從母姊妹也，舅之女也，姑姊妹之女也，本非同室，而何處之有焉？而又何降之有焉？斯義也，蒙將以表於世，俾知非出則不降，而持服者庶幾無失之於薄乎！",
            "对应经文": "從母，丈夫",
            "对应序号": "100098"
        },
        {
            "类型": "锡恭先生",
            "内容": "敖氏繼公說娣姒婦亦言報者，明其不以夫爵之尊卑而異也。吳氏紱申之曰：‘以其夫於昆弟妻無服，故不隨夫爵而異也。’錫恭按，凡降服者，經皆不雜乎正服言之，其嫌於降而不降者，經亦不雜乎正服言之。如敖氏說，則是不以尊降之誼雜乎正服而言也，非經例也。記曰：婦人無爵，從夫之爵。傳曰：夫尊於朝，妻貴於室。是婦人從夫之尊，即自有之尊也。如吳申敖之說，則夫所不服者，妻不得以尊降也，則其尊非妻所自有也，安在爲妻貴於室乎？且昆弟猶以尊降，而娣姒婦顧不以尊降乎？以此知‘報’字之誼，當從疏說。敖說、吳申皆不可從也。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭先生",
            "内容": "胡氏培翚曰：爲夫之從父姊妹無服。錫恭按，此經爲夫之親姊妹小功。注云：因恩輕略從降。從降者，杜氏《通典》以爲從嫁降是也。自夫親姊妹而外，皆當從嫁降之例，推之夫爲從父姊妹大功適人者小功，妻從夫嫁降之服例降一等，則當緦麻經，不著於《緦麻章》者，以舉其隅於此章，學禮者可以例推也。《開元禮》列入《緦麻三月章》，適人與在室者同推此經之例而得者也。《政和禮》以下因之。《政和禮》未見，見《讀禮通考》表所列胡氏說誤。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭先生",
            "内容": "錫恭曩在禮學館纂《修禮芻議》，嘗論夫之從祖祖姑從祖姑服，今附錄於此：明洪武時修《孝慈錄》，於《喪服 緦麻章》增夫之從祖祖姑、夫之從祖姑在室者。此私撰典禮之甚者也。按，《喪服經 小功章》，夫之姑姊妹，注曰：因恩輕略從降。蓋夫爲姑姊妹在室不杖期，適人以出降大功，妻從夫而降一等，則當在室大功，出降小功，今以其恩之輕也，不殊其在室與出降，而概以出降制爲小功，不殊略也。爲之小功，從夫之降也。此爲夫之姑姊妹小功之誼也。《開元禮》，爲夫之從父姊妹緦，夫爲從父姊妹大功，出降小功，而妻概爲之緦，本乎略從降而制之，協諸義而協者也。今夫從祖祖姑，從祖姑，夫爲之在室小功，出降緦麻，妻視略從降之例，則無服矣。喪服不見於經，《開元》、《政和》二禮不著爲令式，非闕文也，本無服也。纂《孝慈錄》者不知此誼，遂以其在室者而制夫之從祖祖姑、從祖姑，乃從在室者而制之乎？略於親而詳於疏，何其傎也！嗚呼！自唐以後，議服者但知親親之術，而又狃於服疑從重，不務決其疑而姑從其重，於是五服諸章，率以私肊增益之，而先王之禮意亡矣。如此條者，安可以緦麻之微而不亟正之乎？《讀禮通考》喪期表，《家禮》格列夫之從祖祖姑及從祖姑之在室者，下注義廿九，并注增字。余作《修禮芻議》時，因此從王白田說，疑《家禮》爲偽書。今得江寧影宋本，乃并無此條，而《緦麻章》義服止有二十五條，乃知此非《家禮》原文，爲明人增竄者也。亟改《芻議》，而辨正之。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭先生",
            "内容": "徐氏乾學曰：注云嫁於大夫亦大功，果爾，竟不降矣，安得謂之出降？賈疏誤也。錫恭按，徐說非也。女子子在室者期，大夫大功，是尊降也。其嫁於大夫，尊同不降矣，而亦大功者，是以出降也。賈疏釋注，此語云，直有出降，無尊降，語意完足，徐氏以不誤爲誤也。",
            "对应经文": "大夫之妾爲",
            "对应序号": "100101"
        },
        {
            "类型": "锡恭先生",
            "内容": "敖氏繼公曰：‘此庶子雖服其君母父母姊妹，彼於此子則無服也。蓋庶子以君母之故，不得不服其親，而彼之親已實非外孫與姊妹之子，故略而不服。’錫恭按，此說固有理，然禮經通例，凡非正尊服無不報，此說似與此例相違，容再考。",
            "对应经文": "君母之父母",
            "对应序号": "100103"
        },
        {
            "类型": "锡恭先生",
            "内容": "錫恭按，‘慈母如母’節注云：‘其使養之，不命爲母子，則亦服庶母慈己之服可也。’敖說實本彼注，然鄭君不附著於此，而附著於彼者，何也？此經云‘君子子’，非父在者不得行此禮，彼通大夫士之妾子，雖父沒亦得行此禮，其服同，而爲服之節有不同者，附著於彼，使父沒仍服者，相與爲類也。此經三母非無母者也，彼經慈母乃無母者也。附著於彼，亦使無母者相與爲類也。由此推之，則熊氏所云士妻之子無母而命妾慈己者，亦當附著於彼經。故別此二條，附群說之末。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "《曾子問》注‘大夫士之子爲庶母慈己者小功，父卒乃不服’，孔疏：‘士之妻自養其子，則不得有庶母慈己。此云大夫士者，因大夫連言士耳。其實士無庶母慈己者，皇氏云：有士誤也。’錫恭按，云‘父卒乃不服’者，以大夫之子父在得行大夫禮，父卒不得行大夫禮故也。則注原無‘士’文，皇氏以有士爲誤，甚是。胡氏《正義》據此注‘士’字，乃云鄭亦兼士言之，不亦誣乎？○孔疏所引熊氏說說已錄前於服例固無不合，彼無母者可下逮大夫妾子，亦可下逮士之適子也。而以釋《曾子問》注之‘士’字，則非。按，《曾子問》注：‘下文云父卒乃不服。’如熊氏所云者，父卒猶當服之，不可以彼釋此也。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "《通典》陳詮曰：‘君子子者，大夫之美稱也。貴人者，謂公卿大夫也。謂貴人之子，父歿之後得行士禮，爲庶母緦也。有慈養己者，乃加服小功。’錫恭按，云‘父沒之後’，既與注‘父在’違，云‘得行士禮’，又與注專指大夫公子之子違。則是服緦也，加服小功也，不必大夫公子之子也，又無往而不與注違。而惠氏校《禮經》，乃謂與鄭注同，何哉？○大夫之子得行大夫之禮，而大夫以上爲庶母無服，爲庶母服緦者，士禮也，而此君子子從父而服父之貴妾，故注云，以士禮爲庶母緦也，言與士禮同也。若陳氏詮說，父沒之後得行士禮，爲庶母緦。夫父既沒矣，非復大夫之子，同言行士禮，而其意自殊也。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "敖氏繼公別有一條，多與鄭注立異。如云禮爲庶母緦，謂士及其子也，其慈己者恩宜有加，固小功矣。此云君子子者，明雖有貴者，其服猶然也。錫恭按，鄭君以君子子專指大夫、公子之子，故敖云，由士以上通以立異也。不知由士而上通貴者，經不特著其文，不惟正尊然也。《小記》曰：‘世子不降妻之父母。’則妻之父母亦雖貴不降者也。而經但云妻之父母而已，以其貴賤同者服之常也，不必特著，何於此而特著君子子乎？則非由士上通，可決也。又云大夫之子、公子之子，於庶母亦當緦麻，以從其父而降，遂不服。按，鄭君言君子子爲庶母緦，大夫爲貴妾緦，敖故言此以立異也，不知妾有貴賤，惟大夫爲然，說具下章‘貴妾’節。大夫既爲貴妾緦，則君子子自當爲庶母緦。雷氏次宗云爲姪娣之庶母是也。則非從父不服，又可決也。又云父在且申此服，則父沒可知矣。按，鄭君云父在則不服之矣，敖故言此以立異也。不知古者世祿而不世大夫，故《春秋》傳曰：‘大夫之義不得世。’大夫之子，父沒即行士禮者，由此義也。觀諸降服，稱大夫之子，可見矣。則其爲父沒不服，又可決也。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "馬季長云：父沒之後，貴賤妾皆小功。金氏榜通其意而改其辭云，父卒則與士子同貴賤無殊。錫恭按，如金氏釋馬氏意，則大夫之子父沒即行士禮，與注義固同，但以貴賤無殊爲士子之禮，則士之子爲庶母慈己者皆小功，是庶母慈己者非三母，蓋如熊氏所云者也，故士之子得有之。此則與注義大異矣。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "金氏榜四指注義爲失。如云士爲庶母緦，大夫以上於庶母無服，此言以慈己加，明其本爲庶母緦，此君子子爲士之子明矣。注指大夫言，失之。錫恭按，傳言大夫以上爲庶母無服，不言大夫之子爲庶母無服，大夫爲貴妾緦，父之所爲服，子不敢不服，大夫之子，安見不爲庶母服緦乎？此金說之不可通一也。又引‘慈母如母’注云‘不命为母子则亦服庶母慈己之服’，是妾子服庶母慈己小功，与適妻子同。經言君子子，文屬於父，關適庶之辭。注主適妻子言，與上注自相違失。錫恭按，上慈母如母注主無母者言，故大夫士之妾子得服慈己之服。此不主無母者言，故非大夫適妻之子，不得有庶母慈己者，而何服之有？言非一端，各有攸當，金氏混而一之，其不可通二也。又曰：庶母慈己者不得子其子，故謂之爲君子子，謂之爲貴人之子，豈以父之存沒異服哉？注云父沒則不服，失之。錫恭按，名曰庶母，則不得子之義自見，經不必詞復也。父在稱子，經之通例，則君子子自父在之辭也。父沒所以不服，前辨敖氏說詳之，此金說之不可通三也。又以三母爲諸侯養子之禮，不可下通於大夫士，鄭君援《內則》，失經意。錫恭按，《內則》注誠有人君養子禮之文，然《通典》氾閣答陳鑠之問己，因大夫之子有師，謂可總國君及大夫養子之禮。彼注云：人君養子者，以人君之子皆三母備，大夫之子不皆備，故以三母備有者屬之人君。孔氏本氾氏之義爲疏，得鄭君之意矣，特兼言通於士，則又誤耳。鄭君此注固不言士而言大夫也，而金氏謂不得下通大夫，其不可通四也。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "江氏筠曰：以慈己加服係於己，不係於父，父之存沒同耳。錫恭按，無母而慈己者，其恩重。此服以恩制者也，雖父沒而恩猶在，誠不以父之存沒異也。有母而慈己者，其恩輕，《內則》注云：示以善道，知其嗜欲，安其居處，如是止耳。大夫內子內政繁多，故大夫適妻之子例有三母，此服以大夫之禮制者也。父沒則大夫之禮不得僭，安得不以父之存沒異乎？江氏之說非也。或曰：大夫嫡妻之子，母早卒，則爲慈己者以父存沒異乎？曰：此經主爲有母者言，而母亡父在，不能有加乎此也。若父并亡，則行士禮，士之嫡妻子無母，而庶母慈己者小功。熊氏說具前矣，則亦服小功也。服不異，而所以爲服者異矣。",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "胡氏培翚曰：此條之義，當以《齊衰三年章》慈母如母條爲比附，不必以《內則》慈母食母爲比附。蓋此兩條皆謂大夫士之子無母者，若《內則》之三母，非無母而使之養也。錫恭按，上經特著如母，此經特著君子子，義例畫然，安可強相比附？上經爲無母者言，此經非無母者也。惟其無母也，則慈母之恩同於母，而又得命於父，經故特著之曰如母。至於此經公子雖有而不服士妻，又自養其子，則爲之服者，上不及國君之子，下不逮三士之息，經故特著之曰君子子，明非大夫及公子之適妻子，不得有此服也。無母而養於庶母，父不命爲母子者，鄭君附著於上經中，玩‘可也’二字之義，明服雖同而義不同也。義不同者，上經爲無母者，此經非無母者也，故不附著於此經，而附著於上經。由此言之，此經不得與上經比附，明矣。若《內則》之三母與此經正合爲一，不惟比附而已，食母雖與慈己者不同，而惟大夫之子所有則同，此經注重君子子，注故兼引以爲證也。經注本自分明，始誤於天監改制，學如胡氏，猶不免爲所惑。甚矣，巧言之淆聽也！",
            "对应经文": "君子子爲庶",
            "对应序号": "100104"
        },
        {
            "类型": "锡恭先生",
            "内容": "盛氏世佐以下《記》‘三升有半、四升有半，半者，皆謂半升也’，以證此‘其半’爲半升。錫恭按，‘其’字與‘有’字不同，‘有’與‘又’同。謂三升而又半升，四升而又半升，正如《論語》‘長一身有半’，謂長一身而又半身也。‘其’字必有所指，此承上十五升，則‘其’字即指十五升。此云抽其半，非謂十五升之半而何？盛氏以‘有半’證‘其半’，而同之誤矣。",
            "对应经文": "緦麻三月者",
            "对应序号": "100105"
        },
        {
            "类型": "锡恭先生",
            "内容": "錫恭按，疏中有云祖父之從父昆弟之親者，似述注語，戴氏震校《集釋》，據之增十字於‘亦高祖之孫’下，使‘則高祖有服明矣’句上語氣衡決。《校勘記》據《通典》增此文於‘族祖父者’上，而刪其不可通者爲衍文。然上文云‘曾祖昆弟之親也’以釋族曾祖父，即繼之曰‘祖父之從父昆弟之親也’，則此語何屬也？夫此注本完善，豈可緣唐人說以疑之？今皆不取。",
            "对应经文": "族曾祖父母",
            "对应序号": "100106"
        },
        {
            "类型": "锡恭先生",
            "内容": "敖繼公曰：夫之祖父母爲庶孫之婦，其本服當小功，以別於適孫之婦，故亦降一等，而在此。錫恭按，夫之祖父母以尊降孫婦在緦，爲孫婦之常也。爲適孫之婦小功者，不以尊降其適耳。敖氏說倒。",
            "对应经文": "庶孫之婦。",
            "对应序号": "100107"
        },
        {
            "类型": "锡恭先生",
            "内容": "錫恭按，鄭君知‘中’誤，爲‘下’者，以兩傳釋從上從下之例決之也。故欲明‘中’字之爲誤，必先明兩傳之服例。鄭君釋前傳曰：‘大功、小功，皆謂服其成人。’此主謂丈夫爲殤者服。釋後傳曰：‘齊衰、大功，皆服其成人。’此主謂妻爲夫之親服。錫恭按，妻爲夫之親服，在成人爲義服也，則前傳所云者在成人，爲正服也，因後傳所云者，惟婦人之所有，遂以前傳主謂丈夫云爾。其實女子子爲本宗，若已嫁姑爲姪，已嫁姊妹爲昆弟，皆在其中。庶孫者，在成人爲正服也，當依中從上之例，故云‘其殤中從上’。此當爲下殤也。若馬氏融之言曰‘言中則有下，文不備疏者，略耳’，亦思庶孫果可爲疏者乎？《三年問》記九月與期爲類，而緦、小功乃爲殺。傳以小功爲兄弟之服，而《成人小功章》注云：‘小功輕，明成人大功非輕也。’《士喪禮》：‘卒殯，兄弟出。’注云：‘小功以下至此可以歸。’按，‘可以歸’者，以其疏也，明大功爲不疏也。況祖爲庶孫，只以尊降其正，而仍以親不降其加，詳見余纂《釋服》。尤不得爲疏。則馬氏云‘文不備’者，非也。近人程瑤田說以後傳所云爲經，而齊衰、大功爲成人之服，以前傳所云爲傳，而大功、小功指殤服。此庶孫者，在經爲大功之殤，在傳爲小功之殤，皆中從下。此‘中’字非誤，故曰：‘經不誤，而注大誤。’錫恭按，如瑤田說，則中殤之從上從下，經已明著其例矣，傳何以發中殤不見之問乎？且傳云‘大功之殤中從上’，即經‘齊衰之殤中從上’也。傳云‘小功之殤中從下’，即經‘大功之殤中從下’也。經已著明，傳又覆述，不已贅乎？其謬一也。且大功、小功之殤，以爲成人之服，則其人有一定。若以爲殤服，則小功之殤者，可以爲大功之長殤，亦可以爲齊衰之下殤，安有辭之游而可以爲傳者乎？其謬二也。瑤田既執大功、小功爲殤服，而以中從下者爲成人大功，乃爲之說。經於庶孫見中殤，而不見下殤，於從父昆弟見下殤，而不見中殤，經之互文也，非字有所誤也。抑思大功、小功果爲殤服，則傳答不見中殤之問，只云中殤從下可矣。何也？以《殤大功章》皆連言長殤中殤，不必贅述也。而傳兼言大功，以此知大功、小功爲成人之服也。然則瑤田所指爲殤服者，失其所據，猶得以庶孫與從父昆弟皆中從下，而爲經之互文乎？其謬三也。瑤田又曰：‘成人之小功，其長殤緦麻也，安得復有下殤之服，而爲中殤之所從乎？’錫恭按，長殤緦麻，則下殤無服，夫無服不與緦麻別乎？不從上而緦麻，即從下而無服矣，而何謂中殤之無所從乎？其謬四也。知此四謬，則知前傳後傳必當如鄭君所著之兩例矣。而庶孫殤之在緦麻者，必爲下而非中，不待煩言而解矣。夫瑤田說雖與馬氏相近，然馬氏未知經誤，猶可諉爲順經文。若瑤田則立意違注耳，非可與馬氏同論也。吾郡朱虞欽學博作《庶孫之中殤辨》，從鄭君改‘中’爲‘下’，而不從其中殤從上，既詆瑤田爲事事違注矣，而又從其解前傳大功、小功爲殤服，則己亦實違注義，核其從違之輕重，豈非爲瑤田設淫辭，而助之攻注哉！",
            "对应经文": "庶孫之中殤",
            "对应序号": "100108"
        },
        {
            "类型": "锡恭先生",
            "内容": "《讀禮通考》載車氏垓說，爲外祖服小功者，由母而推之也，故重；爲外孫服緦麻者，由女而推之也，故輕。錫恭按，外親之服皆緦，爲外祖以尊加，而外祖正尊也。故爲外孫降其所加，而自如其外親之服也。由母而推，即以尊加之謂也。由女而推，即正尊得降之謂也。此古今人修辭之不同也。",
            "对应经文": "外孫。【注",
            "对应序号": "100111"
        },
        {
            "类型": "锡恭先生",
            "内容": "又載呂氏柟曰：爲外孫何曰報也？錫恭按，爲外祖父母小功，爲外孫緦，安得云報？又曰：視己孫則降三等矣。錫恭按，爲庶孫大功，降一等小功，此在緦麻者，降二等耳，又安得云降三等耶？明儒疏略多如此。",
            "对应经文": "外孫。【注",
            "对应序号": "100111"
        },
        {
            "类型": "锡恭先生",
            "内容": "賈疏以姑爲姪爲中從上，程瑤田詆之，以爲姑亦婦人而非丈夫，並以此爲鄭氏說之不可通者。錫恭按，此瑤田妄詆也。鄭君以後傳爲主言妻爲夫之親者，猶言義服耳。義服輕於降服、正服，故中從下。姑爲姪非義服也，安得不中從上乎？前傳猶言降服、正服，不可泥‘丈夫’之文也。",
            "对应经文": "從父昆弟、",
            "对应序号": "100112"
        },
        {
            "类型": "锡恭先生",
            "内容": "吳氏廷華謂應報。錫恭按，從父昆弟兩相爲服，不必言報，已嫁之姑本無殤服，而何有報？吳氏說非也。",
            "对应经文": "從父昆弟、",
            "对应序号": "100112"
        },
        {
            "类型": "锡恭先生",
            "内容": "錫恭按，大功之殤中從下，惟有爲夫之叔父，何也？妻爲夫之親本服大功者，爲夫之祖父母、世父母、叔父母，又夫爲人後者，其妻爲本舅姑。而此八人之中，惟夫之叔父有殤，故必連言中殤下殤，以別於單言下殤爲中從上者也。程瑤田說連見中殤下殤者，明中必從下。按，云必從下，則無從上者也。夫使屢見連言中下，如《殤大功章》諸條之連言長中，猶可曰中必從下，今但一見之而已，適以見大功之殤，此外中皆從上，而無從下者也，而安得曰中必從下也？此瑤田故與注違也。當絕其說。",
            "对应经文": "夫之叔父之",
            "对应序号": "100113"
        },
        {
            "类型": "锡恭先生",
            "内容": "賈疏，天子諸侯庶子承後，爲其母，《曾子問》所云，據小君在則練冠，五服外。《服問》所云，據小君沒後，其庶子爲得申，故鄭云申君，是以引《春秋》之義，母以子貴。若然，天子諸侯禮同，與大夫士禮有異也。錫恭按，《喪服經 緦麻章》：‘庶子爲父後者，爲其母。’注云：‘君卒，庶子爲母大功；大夫卒，庶子爲母三年也。士雖在，庶子爲母皆如眾人。’注以本經已明，故著庶子之不爲後者，并言君大夫士，以明此經爲君大夫士所同。《服問》云：‘君之母非夫人。’是君之庶子爲父後者爲其母也。而注即引此經云，禮，庶子爲後，爲其母緦，則天子諸侯之禮明明與大夫士同也。言‘唯君所服，伸君也’者，‘伸’猶‘優’也，謂此‘唯君所服’之文，乃作《記》者優君之辭爾，其實服固有一定之章也。猶之《燕禮》‘小臣請致者’，注以爲，請使一人與二人，與優君也，亦謂作經者優君之辭爾。其實先皆致，次長致，《燕》與《大射》二經同禮，固有一定之序也。‘公又行一爵’注：‘一爵，先媵者之一觶也’是先媵者皆致，後媵者乃長致也。是以‘小臣請致者’疏云：‘按下二人俱致，禮法當然，不敢必君舉，故云一人與，二人與。’云《春秋》之義者，非孔子作《春秋》之義，乃儒者說《春秋》之義，指《公羊傳》‘母以子貴’之類也。《左傳》：‘齊歸薨，而晉叔向以爲有三年之喪。’則《左氏》說同《公羊》。引其說，將以破其說，猶駁《異義》意也。云‘時若小君在，則益不可’者，玩‘益’字之義，則知小君不在，於禮已不可也。所以不可者，以非與尊者爲一體，不敢服其私親之義也。若《曾子問》注，以練冠燕居爲庶子王服其母者，非周禮也。孔疏云：‘凡言古者，皆據今而道前代。’此經既云‘古者，天子爲其母’，則是前代可知也。其說是也。賈疏不通考三經注義，而以《曾子問》所云練冠在五服外者爲小君在而見厭，以《服問》所云‘唯君所服’者爲小君沒而得申，以申與厭爲對文，已失《服問》注申君之意矣。而所謂厭者，又誰指也？其爲母之厭子耶，抑謂嫡之厭妾耶？如謂母之厭子也，則晉范氏宣有云，庶子爲母三年，嫡母雖貴，然婦人無專制之事，豈得引父爲比，而屈降支子也？是母無厭子之禮也。如謂嫡之厭妾也，則婦人無專制之事，不厭其子者，亦不厭其妾矣。況經注所云‘厭’者，除公卿大夫厭於天子諸侯外，皆厭生者，無厭死者，是嫡又無厭妾之禮也。趙氏岐《孟子注》云：‘王之庶夫人死，迫於適夫人，不得行其喪親之數。’閻氏若璩譏之，以爲此厭於父在，無厭於嫡母之說。斯言并足證賈氏此疏之誤已。賈疏之誤，實沿皇侃，《曾子問》疏引皇氏云：‘若適小君沒，則得伸。若小君猶在，則其母厭屈，故練冠也。’而淵源於趙氏《孟子注》。邠卿本非禮家，無足怪者，獨怪夫皇氏、賈氏，皆潛心於禮鄭氏學，而曾未通考經記之注義，則何也？",
            "对应经文": "庶子爲父後",
            "对应序号": "100115"
        },
        {
            "类型": "锡恭先生",
            "内容": "錫恭又按，《雜記》‘如同宮，則雖臣妾葬而后祭’，則‘三月不舉祭’者，以葬爲節也，而君大夫士同之。以此見天子諸侯妾母亦依大夫士禮，三月而葬也，以其不體君故也。",
            "对应经文": "庶子爲父後",
            "对应序号": "100115"
        },
        {
            "类型": "锡恭先生",
            "内容": "錫恭纂《釋服》云：《喪服經 緦麻三月章》：‘庶子爲父後者爲其母。’按，此降其母在緦，類於厭矣，而非厭也。何以言之？凡以厭而降者，皆降一等。爲母齊衰三年，而以父在屈，則齊衰杖期，降一等故也。士之庶子，父在爲母杖期，大夫之庶子，父在爲母大功，降一等故也。而此降其母至緦，則非降一等之比矣。云爲父後者，指父卒者言也。父卒而有馀尊之厭者，惟天子諸侯之庶子耳，大夫士之庶子無之矣。大夫士庶子，父卒爲母，皆得申其三年者，以無馀尊之厭也。而此爲其母緦，兼君大夫士之庶子，則非馀尊所厭之比矣。吾故曰：類於厭而非厭也。既非厭矣，何以服緦麻三月也？則傳言之矣。傳曰：與尊者爲一體，不敢服其私親也。又曰：有死於宮中者，則爲之三月不舉祭，因是以服緦也。因禮本有三月不舉祭之例，而制三月之服，則不能有加於三月者，恐廢祭故也。要而言之，不敢以私親之喪而廢正尊之祭也。凡私親與私尊不同，適妻之子，父在稱其母爲私尊者，以己所獨尊，而非父之所尊也。父雖不以爲尊，而固以爲至親，則非私親矣。故父在爲母，服期之至重者，杖而菅屨。父卒則三年，雖廢祭而無以嫌於父之至親，而非己之私親也。惟出妻之子與妾母之子，則其母皆父所不服，而爲子之私親。出妻之子與母異宮，無三月不舉祭之例可援，并不制三月之服。妾子與母同宮，有三月不舉祭之例可援，因爲制三月之服，《小記》釋爲父後者爲出母無服云：‘喪者不祭故也。’車氏允取以釋此經，非以其義爲相通哉？非惟爲父後者爲然也，雖爲人後者亦然。後大宗者爲本生母期，以本生父謂爲至親，則非己之私親也。若妾母之子後人，則不服期而服緦矣，非惟己所生母爲然也，雖父所生母亦然。父所生母似不可爲私親，而與先祖祀事相衡，則祀事不可闕，而無異於私親也，亦服緦而已矣。然則所以服緦者，恐廢祭而非厭，昭昭然矣。後世不盡明此義，於是晉武陵王晞喪所生母晞本元帝子，出後武陵王。謝奉、曹處道等議，援此經爲例，謂當服緦，其議是矣。而許穆議以爲，出離其本，仰無所厭，緣天然之恩，伸王子之厭，薄出後之降，服周可也。是不知服周之非厭，誤之也。晉安帝隆安中，太皇太后李氏崩，安帝父之所生也。徐廣等議：禮，祖不厭孫，固宜遂服無屈。安帝服齊衰三年。夫服三年固大謬，而引禮祖不厭孫已先謬。庾氏蔚之斥之矣，亦不知此經服緦之非厭誤之也。既不明此服緦之非厭，則服之本由於厭者，因與此經相淆。皇太子服生母，以父在而厭，與公子爲其母同，而殷仲堪議援此經以爲言，以與徐邈立異。茍知此服由不敢廢祭，又烏有此誤哉！由此言之，此經服緦當依傳爲斷，其誼爲不敢以私親廢正尊之祭，而諸儒紛紜之說可以定矣。",
            "对应经文": "庶子爲父後",
            "对应序号": "100115"
        },
        {
            "类型": "锡恭先生",
            "内容": "《通典》載，顯慶二年，長孫無忌等奏：‘古禮緦麻，新禮無服。謹按，庶母之子卽是己之昆弟，爲之不杖齊縗此句下疑有脫文。而己，爲之無服，同氣之內，凶吉頓殊，求之禮情，深非至理，請依典故，爲服緦麻。’制從之。錫恭按，庶母服緦，本以名制。母之名由父而推，非由昆弟而推也。由父而推，則凡父之妾皆庶母也。故晉賀彥先猶概云‘士父之妾’，未分有子無子也。此奏由昆弟而推，既由昆弟而推，則非有子者不得服矣。故《開元禮 五服制度篇》於‘庶母’下注云：‘父妾有子者。’至今禮律猶沿之，其誤自此奏始也。而堯峰、望溪且據以釋經矣。○《喪服小記》云：‘士妾有子而爲之緦，無子則已。’凌氏曙以爲後世服父妾之有子者所據。錫恭按，此尤附會。夫士無尊厭，非有父所不服子不敢服之例，則服庶母自以名制，不視父爲輕重也。若如凌說，則古人服庶母先視父爲輕重，而《開元禮》實沿之，豈不誤耶！○名服而止於三月者，蓋亦因三月不舉祭之禮。爲父後者三月，而不爲父後者恩無加隆也。父卒者三月，而父在者義無厭屈也，故皆緦也。乳母亦然。",
            "对应经文": "士爲庶母。",
            "对应序号": "100116"
        },
        {
            "类型": "锡恭先生",
            "内容": "《通典》載馬融曰：‘君爲貴臣貴妾服也。天子貴公，諸侯貴卿，大夫貴室老，貴妾謂姪娣也。’錫恭按，馬氏以此經爲通大夫以上。然天子諸侯一降旁親，豈容更服媵妾？雷氏答袁悠之問并足正馬氏之誤矣。又，馬氏謂通大夫以上，而不及士，則以明士無臣，而妾不殊貴賤之制也。此漢儒終爲近古，而非後儒所及也。盛氏世佐申馬誼，其辭尤枝。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭先生",
            "内容": "敖氏繼公曰：‘此亦士爲之也，大夫以上無緦服。’錫恭按，此經注云：‘此謂公士大夫之君也。’繼公爲此說，所以破注誼也，而其謂大夫無緦服，於傳記尤隔閡難通。何以言之？傳曰：‘小功者，兄弟之服也。’又曰：‘小功以下爲兄弟。’而記云：‘大夫於兄弟降一等。’小功而降一等，非緦服而何？而烏得云無緦服乎？若降在緦而不服，則是降二等矣，《記》何以云降一等也？《記》注云：‘兄弟猶言族親。’疏以爲所容廣也。然既云‘兄弟’，雖不專據小功以下，斷無不該小功以下。經之通例，昆弟爲親之之辭，兄弟爲統言之辭。若專據大功以上，《記》又何以云兄弟也？以《記》云大夫於兄弟降一等，則知大夫有緦服，《記》有明徵也。而敖云無緦服，明與《記》違矣。下殤小功，成人本齊衰，降二等在小功，尤人所哀憐。《小記》曰：‘下殤小功，帶澡麻，不絕本。’《雜記》曰：‘己雖小功，既卒哭，可以冠取妻。’下殤之小功則不可，以本服齊衰，皆與己同體之人，故以麻不絕本，不可冠取妻，表其哀以異於凡常小功也。且大夫於此等之親，成人皆服大功，若下殤並無緦服，則是降三等矣。既與《記》麻不絕本不可冠取妻之意相背，又與傳下殤降二等之文相違。吾故曰‘與《記》傳隔閡’也。且敖氏之爲此說，蓋誤會《公羊春秋》注義也。莊公四年，紀伯姬卒，何氏注云：‘天子諸侯絕期，大夫絕緦。’夫謂天子諸侯絕期者，謂本服在期者耳。若降而在期者，固不絕也。爲人後者爲其父母，是降而在期。則大夫絕緦，亦謂其本服緦，降一等則不服，假辭云絕耳。若由降而在緦諸小功服降一等。與夫大夫之本當服緦者貴臣貴妾。亦不絕也。是以《白虎通 喪服篇》於天子諸侯亦曰絕期，於卿大夫則曰降緦。降之云者，言本在緦而降一等也。降一等則絕矣。何氏注義蓋如此，其不服者雖同，而如劭公說，則本服在緦者以降之而絕。如繼公說，雖本服小功者，降一等當緦，以大夫無緦服，而亦絕。厚薄懸殊，何得爲繼公文過而使劭公受誣也？《周官 司服》，卿大夫凶服加以大功小功，而不言緦。賈氏疏云：‘是據正服大功小功，若緦則降而無服，故不言。’其說是也。然則《司服》不言緦，亦據正服在緦者耳，非遂無緦服也。既有正服小功，則降一等而有緦服，明矣。亦不得誣《司服》以文敖過也。至於敖氏本意立大夫無緦服之說，以明爲貴臣服緦必爲士，陰破鄭君士卑無臣之誼。則吾友曹叔彥辨之已詳，余不復贅。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭先生",
            "内容": "《通典》，晉袁準云：‘“保母”者，當爲“保姆”，《春秋》宋伯姬待姆是也，非母之名也。母者，因父得稱，且保傅婦人輔相婢之貴者耳。而爲之服，不亦重乎？先儒欲使公之庶子爲母無服，而服乳母乎？此時俗之名，記者集以爲禮，非聖人之制。’錫恭按，袁準以乳母爲婢之類，而云非母之名，則駁傳矣。又云非聖人之制，并疑經矣。至與公之庶子相衡，尤未思此服乳母者大夫之子也，非公子也。袁說皆謬。",
            "对应经文": "乳母。【注",
            "对应序号": "100118"
        },
        {
            "类型": "锡恭先生",
            "内容": "又賀循云：‘爲乳母緦三月，士與大夫皆同，不以尊卑降功服故也。’錫恭按，賀氏說本石渠禮議，但兼士言之，恐非鄭誼。",
            "对应经文": "乳母。【注",
            "对应序号": "100118"
        },
        {
            "类型": "锡恭先生",
            "内容": "又，梁氏云：‘服乳母緦者，謂母死莫養，親取乳活之者，故服之，報功也。’錫恭按，梁氏不知何人。但《小功章》三母非母沒者也。其爲此說，與《小功章》庶母慈己義不貫，即與注‘代之慈己’義相悖。",
            "对应经文": "乳母。【注",
            "对应序号": "100118"
        },
        {
            "类型": "锡恭先生",
            "内容": "《小功章》‘君子子爲庶母慈己者’，注云：‘君子子者，則父在也。父卒則不服之矣。’錫恭按，此言大夫之子父在則行大夫禮，父沒不得行大夫禮也。若大夫之子復爲大夫，爲庶母慈己者得服小功不？經記傳注皆未明言。竊以石渠禮議考之，而知得服小功也。此經乳母賤者，代三母慈己也。亦惟大夫之子有之，與三母同，而聞人氏言大夫不降乳母，以此知大夫之子爲大夫者，得復行大夫禮，而庶母慈己者仍當爲之小功也。",
            "对应经文": "乳母。【注",
            "对应序号": "100118"
        },
        {
            "类型": "锡恭先生",
            "内容": "錫恭纂《釋服 釋乳母篇》曰：《內則》：大夫之子有食母。注曰：選於傅御之中，《喪服》所謂乳母也。而《喪服 小功章》君子子爲庶母慈己者，注引《內則》，既稱三母，又稱食母，而總承之曰：‘庶母慈己者，此之謂也。’吾始讀而疑之。夫此一食母也，經注以證庶母慈己者，則當服小功，《記》注以爲《喪服》之乳母則當服緦，何其言之不定耶！及通前後考之，乃知《小功章》注所引之可者及食母，固包《緦麻章》乳母而言也。何以言之？大夫有貴妾，有賤妾，爲貴妾服緦，爲賤妾不服。大夫之子從乎大夫而服，其以士禮爲庶母緦者，謂父之貴妾也，本服緦，爲慈己者加而小功也。大夫不服賤妾，其子從而不服，亦爲慈己者加而服之以緦。《緦麻章》‘乳母’注云：‘養子者有他故，賤者代之慈己。’夫所謂養子者，即《小功章》注引《內則》三母也。所謂賤者，不必皆父之賤妾，而父之賤妾在其中，其代三母慈己，《緦麻章》乳母是也。而上注引《內則》之食母即此，亦有初即選之，不因代而即慈己者，上注引《內則》可者是也。其服未有明文，然《內則》可者，注云：‘傅御之屬也。’證以大夫之子有食母，注云：‘選於傅御之中，《喪服》所謂乳母。’則初即選之者，服以乳母之服可知也。考《士昏禮》御之誼爲迎，猶媵之誼爲送。媵之中容有妾，則御之中亦容有妾，故其服視父之賤妾而加。石渠禮議云：大夫不服賤妾，慈己則服緦。言大夫不服賤妾，其子亦不服父之賤妾，今以慈己而加服緦。是賤者以父之賤妾爲正也。其有傅姆之屬者，援父之賤妾爲例，亦謂之乳母，而爲之服緦。至於甚賤則不服。田氏瓊答劉德之問是已。凡此皆禮之常也。若夫士妻之子，大夫之妾子，母有他故，不自養而他人慈己者，固亦可援此爲例，他人謂傅姆之屬。若父妾慈己，則《斬衰章》注云：其使養之，不命爲母子，則亦服庶母慈己之服可也，不在此例。但非禮之常。經者，常也，本不兼此誼，知禮之士類推而及可也。自說禮者不察，《通典》載馬融說已云士爲乳母服，抑思士之妻自養其子，何乳母之有乎？而敖氏襲其說，多見其擇之不精也。袁士準說，以公之庶子爲其母相衡，而謂無庶母之服，抑思爲庶母服者，原爲大夫適子，而非公之庶子乎？公之庶子本無庶母之服，而何得以相衡也？袁準又以此庶母爲婢之貴者，而明人遂以乳婦當之，有若郝敬、呂坤者，則不知乳之誼與？字同而非，專指湩謂之乳也。其說之淺陋本不足辨，而徐氏乾學從之，何也？要而言之，此經與大夫爲貴臣貴妾比，而注承君子子爲庶母慈己者言，則惟大夫之子、公子之子有之，而上不逮國君之子，下不逮士與庶人。始誤於馬，中淆於敖，終亂於呂，吾不得而辨。",
            "对应经文": "乳母。【注",
            "对应序号": "100118"
        },
        {
            "类型": "锡恭先生",
            "内容": "李氏《集釋》云：曾元以下皆爲曾孫，曾祖同服齊衰三月，故曾祖同服緦。下‘曾祖’當作‘曾孫’。錫恭按，李氏本沈存中說，然親親以三爲五，以五爲九，服之正也。若高祖以上之服，證以敬宗，而爲宗子齊衰三月，則敬宗由於尊祖，以尊祖而爲高祖以上齊衰三月可也。至於下殺，則有親親而無尊尊。以五爲九，服有所窮，豈得推衍而至於無盡？謂曾元以下同服，不可也。",
            "对应经文": "曾孫。【注",
            "对应序号": "100120"
        },
        {
            "类型": "锡恭先生",
            "内容": "程瑤田說父之姑在室不制服，因姪之子不得見父之姑在室也。錫恭按，此說非也。姑姊妹、從父姊妹，經不著在室之服，以其猶諸父昆弟也。故世父、叔父昆弟、從父昆弟之服著，而姑姊妹、從父姊妹在室之服在其中矣。則從祖祖父之服著，而父之姑在室之服獨不在其中乎？瑤田又云：一言其服，便是適人，如此乃與姑姊妹女孫諸人上下降殺之差相貫，亦與從祖祖父一輩男女同服之理并在小功之差矣。是瑤田非不知當與從祖祖父同服也，而故爲此說者，特欲爲高祖元孫不制服之佐證也。故夫挾私心以讀書者，不憚變亂舊章者也。瑤田又曰：適人云者，別於在室之云也。未見在室，無庸別異，亦思經於從父姊妹亦不言適人者，豈未見在室者乎？而胡爲不別異乎？瑤田又謂：不見殤服，則無正服可知。然則從祖祖父胡爲亦不見殤服乎？父之姑與從祖祖父同體，其不見殤服同，正可見父之姑在室之服已包於從祖祖父中，而豈在室不制服之謂乎？瑤田之邪說，莫甚於高祖元孫不制服。余既爲文以駁之，此特其邪說之枝流耳。故略拈數語而爲之辨。",
            "对应经文": "父之姑。【",
            "对应序号": "100121"
        },
        {
            "类型": "锡恭先生",
            "内容": "車氏垓曰：若妻之親母，雖改嫁被出亦服。錫恭按，改嫁者，不絕族服之宜也。被出者絕族，則所生女子子以親者屬而服之，若壻則不服矣。傳云‘絕族無施服’，注云：‘在旁而及曰施，夫在所服之人之旁者。’若出母之黨固爲施服，在爲服之人之旁者，若出母之子婦及壻亦不得謂非施服也，以其皆非親者屬也。考《家禮》原本已云‘妻之親母，雖嫁出猶服’，據公善堂仿宋本《家禮》皆有所本，則宋時已有此制，然非禮也，不得不辨。汪氏琬辨此并改嫁者，謂無服，其說亦非。",
            "对应经文": "妻之父母。",
            "对应序号": "100125"
        },
        {
            "类型": "锡恭先生",
            "内容": "敖氏繼公說妻從夫降一等，子從母降二等，夫從妻降三等，差之宜也。錫恭按，敖氏繋此說於妻之父母條，蓋陰破鄭君《服問》注也。《服問》曰：‘有從重而輕，爲妻之父母。’注曰：‘妻齊衰而夫從緦麻，不降一等，言非服差。’鄭君以爲非服差者，正以明外親皆緦，雖從服不以差也。敖故反其意，而以爲差之宜，於是乎設此例，抑思妻之從夫，固降一等矣，而子之從母，皆降二等乎？夫之從妻，皆降三等乎？偶一合之，而據爲定例，是扣槃捫燭，而以爲日也。《小功章》已辨之矣。《小功章》‘從母’，傳曰‘以名加也’。依繼公設例，則從母當緦，而經在《小功章》，於是從傳以爲加服，明本當服緦也。《小功章》‘外祖父母’，傳曰‘以尊加也’。以小功降期二等，與己所設之例適合，於是破傳，以爲非加服，謂本當服小功也。夫均是先賢之傳，同於己則從之，異於己則破之，此乃屈經從我耳，非解經也。且不惟破傳云尊加而已，并傳外親皆緦之例而破之。欲破一注而并破二傳，嘻，亦太甚矣！而又發例於此條，則因妻黨無他服，尤易使人瞀惑也。其可謂巧言矣哉！",
            "对应经文": "妻之父母。",
            "对应序号": "100125"
        },
        {
            "类型": "锡恭先生",
            "内容": "錫恭按，鄭君無注，則以爲成人小功，長殤降一等之常也。其姊字乃俠句耳，蓋‘姑姊妹’本連文，經因并姊言之，馬氏以下諸說爲‘姊’字強解，皆與注誼不同。",
            "对应经文": "夫之姑姊妹",
            "对应序号": "100129"
        },
        {
            "类型": "锡恭先生",
            "内容": "盛氏世佐曰：‘曾祖父母至尊，夫爲之齊衰三月，妻亦不可以輕服服之，其服當與夫同。《齊衰三月章》言“丈夫婦人爲宗子”，是其例矣。舊説，曾孫婦爲夫之曾祖父母緦，殆失之。外祖父母爲外孫緦，則於其婦無服可知，不得云報。’錫恭按，盛說有三誤。以‘丈夫婦人爲宗子’之‘婦人’爲異姓來歸者，一誤也；以外孫之妻爲無服，二誤也；而謂曾孫之婦服當與夫同，此尤誤之大者。夫夫之祖父母且服大功，而謂夫之曾祖父母必齊衰乎？以盛氏之學而有此誤，殆一時意見弊之也。",
            "对应经文": "夫之諸祖父",
            "对应序号": "100130"
        },
        {
            "类型": "锡恭先生",
            "内容": "段氏玉裁曰：‘小功、緦麻皆兄弟之服，豈夫不以兄弟服服至尊，妻乃敢以兄弟服服夫之至尊乎？故婦人此服不見經，寕不服而不敢以兄弟之服輕至尊也。’錫恭按，婦人所至尊者惟夫耳。傳云‘夫至尊也’是也，其餘爲夫黨服，皆從服也。舅姑雖尊，傳猶以從服釋之。爲夫之祖父母大功，亦以從服，而非至尊之服故也。爲夫之祖父母可大功，則爲夫之曾祖父母何不可緦麻乎？段氏謂不敢以兄弟之服輕至尊，非也。婦人爲其祖父母齊衰期，爲其曾祖父母，爲其宗子皆齊衰三月，而爲夫之祖父母大功，爲夫之曾祖父母緦，爲夫族之宗子無服，其誼一也。",
            "对应经文": "夫之諸祖父",
            "对应序号": "100130"
        },
        {
            "类型": "锡恭先生",
            "内容": "敖氏繼公曰：庶子從君母之服，惟止於此，不及其昆弟之子與從母昆弟，異於因母也。錫恭按，此亦與鄭君立異也。《小功章》注云：‘凡庶子爲君母如適子。’所謂爲君母者，指君母之黨也，以發其凡於‘君母之父母、從母’下也。注既爲君母之黨發凡，則舅之子、從母昆弟在其中矣。而敖云不及，豈非與注立異耶？《小記》曰：君母卒則不爲君母之黨服，誼與上傳此注略同，而統言君母之黨，明不止外祖父母、從母、舅也。",
            "对应经文": "君母之昆弟",
            "对应序号": "100131"
        },
        {
            "类型": "锡恭先生",
            "内容": "敖氏又曰：爲父後者則服之。謂舅之子、從母昆弟蓋其禮當與爲人後者同。錫恭按，此又不然。爲人後者爲母黨若子，是屬從而非徒從也。而《小記》云‘爲君母後者，君母卒則不爲君母之黨服’，夫爲君母後者，即爲父後者也。而爲君母之黨徒從者，以本是庶子，雖爲父後猶不敢自同於適子也。而敖云與爲人後者同，則是亦屬從而非徒從矣。將并《小記》而亦不信耶？吁可怪也！",
            "对应经文": "君母之昆弟",
            "对应序号": "100131"
        },
        {
            "类型": "锡恭先生",
            "内容": "《通解續 五服誼例章》以《小功》、《緦麻》兩章娣姒婦爲生服，別爲一例。錫恭按，傳曰生小功之親、生緦之親，因居室、同室而生親，因親而制服，則統在親親術中矣，不必別名生服也。",
            "对应经文": "爲夫之從父",
            "对应序号": "100133"
        },
        {
            "类型": "锡恭先生",
            "内容": "錫恭按，婦人爲夫之親齊衰之殤，惟夫之昆弟之子、女子子，大功之殤，惟夫之叔父。而注云‘凡不見者以此求之’者，何也？此注兼承上文齊衰、大功、小功之殤言，夫小功之殤，經傳所不見者有之矣，而中從下殤無服者皆不見也。所謂凡不見者指此，且與上《殤小功章》注相對成文也。",
            "对应经文": "爲夫之從父",
            "对应序号": "100133"
        },
        {
            "类型": "锡恭先生",
            "内容": "錫恭按，麻衣十五升布者，以布爲緣，此小功布深衣，亦宜以布爲緣。傳曰帶緣各視其冠，則以十升布爲冠者，當以十升布爲緣。疏釋縓緣云以繒爲緣色，非。",
            "对应经文": "公子爲其母",
            "对应序号": "100134"
        },
        {
            "类型": "锡恭先生",
            "内容": "又按，注云視卿視大夫，皆三月而葬，則葬有定期，即除有定期。《通典》載馬融曰，不見日月者，既葬而除之，無日月數也，與鄭君注誼異。",
            "对应经文": "公子爲其母",
            "对应序号": "100134"
        },
        {
            "类型": "锡恭先生",
            "内容": "此麻衣布如小功，而絰帶如緦之麻者，胡氏《正義》云，緦麻與小功絰帶同。錫恭按，小功與緦麻絰帶不同，傳有明文，胡氏說非也。蓋麻衣與衰裳異，故可用小功之布。絰帶，則無以異，故止用緦麻之麻。下記‘朋友麻’，注以爲緦之絰帶，是其例也。",
            "对应经文": "公子爲其母",
            "对应序号": "100134"
        },
        {
            "类型": "锡恭先生",
            "内容": "錫恭按，此‘兄弟’訓族親，與爲人後者節‘兄弟’皆兼容大功以上。然注云‘凡不見者以此求之’，則記者補經不見者也。爲人後者降等若子之服，多不見於經，則記所補者多大夫降一等之服，惟小功以下不見。若期降一等者，備見《大功章》矣。殤大功僅不見叔父，大功僅不見昆弟之女子適士者，則所兼容大功以上者，直此二人耳。然不可謂非兼容也。此注訓族親之誼也。",
            "对应经文": "大夫、公之",
            "对应序号": "100135"
        },
        {
            "类型": "锡恭先生",
            "内容": "金氏《禮箋》據《通典》賀彥先爲人後議，引《記》文作‘於所爲後之子兄弟若子’，以爲今本《記》有誤，文當如彥先所引，東原校李氏《集釋》因之，而爲此說。錫恭按，如東原說，以《記》文兩‘之’字解承‘爲所後’言，《尚書 無逸》‘則其無淫于觀，于逸，于游，于田’，四‘于’字皆承‘無淫’言。雖不改字可也。若曰所爲後之族親也，所爲後之女子子也，先旁治後下治者，旁治中兼有旁尊也。且《記》者補經所未備者也，傳者補經記所未備者也。經但於《斬衰章》言‘爲人後者’，《記》故補之曰‘所爲後之兄弟’，‘兄弟’猶言族親，則旁治者無不包也。又曰‘所爲後之子’，惟無子故取同宗支子爲子，則云‘子’者，女子子也。舉女子子而下治者無餘人也。然《記》但補旁治下治而已，故傳又爲之補其上治，補其外親，而所爲後之親屬無不舉矣。始終條貫，秩然不紊，東原之說言之成理者也。鄭君於此無注，則東原但不當從《禮箋》改字耳，其說自是可存。",
            "对应经文": "爲人後者於",
            "对应序号": "100136"
        },
        {
            "类型": "锡恭先生",
            "内容": "錫恭按，小功以下爲兄弟，於此始發傳，爲此記無大功以上親也。然則上記所云‘兄弟’，統有期功，而不嫌同辭者，何也？《記》、傳凡云兄弟，皆主小功以下言也。上記主小功以下，而兼容大功以上，大夫及爲人後者，經解未見小功以下服，故上《記》‘兄弟’主言小功以下，而兼容大功以上。此記主小功以下，而絕無大功以上，其所主固同也。故《記》不嫌同辭，而傳發於此記也。鄭君恐學者不詧，於上記注猶言族親，而於此記著始發傳之旨，由是，《記》所稱兄弟，同中之異，判然著明矣。",
            "对应经文": "兄弟皆在他",
            "对应序号": "100137"
        },
        {
            "类型": "锡恭先生",
            "内容": "《文王世子》：‘之相爲也，宜吊不吊，宜免不免，有司罰之。’注：‘吊謂六世以往，免謂五世。’錫恭按，‘吊’謂吊服，‘免’謂袒免。然則小功以下有緦麻焉，有袒免焉，有吊服焉。加一等者，六世以往爲之袒免，五世爲之緦麻，正服緦麻者爲之小功，正服小功者爲之大功也。",
            "对应经文": "兄弟皆在他",
            "对应序号": "100137"
        },
        {
            "类型": "锡恭先生",
            "内容": "錫恭按，注云‘歸無主則止’，則爲之袒免者以無主也。由是以推，在他邦而有主者，亦不爲之袒免矣。所謂在他邦而有主者，如延陵季子適齊，其長子死，則父爲之主也。",
            "对应经文": "朋友皆在他",
            "对应序号": "100138"
        },
        {
            "类型": "锡恭先生",
            "内容": "注釋‘弁絰’之‘弁’，云如爵弁而素。《周禮 司服》疏云，不同爵色之布而用素爲之。錫恭按，以爵色對素之色，以布對素之質，則‘素’字誼兼色與質言也。",
            "对应经文": "朋友麻。【",
            "对应序号": "100139"
        },
        {
            "类型": "锡恭先生",
            "内容": "《文王世子》注，諸侯亦備三衰爲吊服，疏家以《司服》王備三衰，諸公以下轉相加證之是矣。錫恭按，士有正服緦，大夫有降而服緦，故皆不以緦衰爲吊服。諸侯無緦服，與王同，則其以緦衰爲吊服也，亦當與王同，而《通典》引戴氏德云，君吊於士弁絰疑衰，是亦備有三衰之確證也。",
            "对应经文": "朋友麻。【",
            "对应序号": "100139"
        },
        {
            "类型": "锡恭先生",
            "内容": "注引舊說二條朝服之說，此注引《論語》及《司服》云衣猶非也，已正言駁之矣。所謂皆有似者，以布上素下，有似士之疑衰也。素委貌冠，有似庶人吊服也，不關朝服。賈疏云：小斂前有吊服法。江氏筠非之是也，而江氏自爲說，以朝服十五升有似疑衰十四升，仍牽拘於朝服，則亦非鄭誼也。",
            "对应经文": "朋友麻。【",
            "对应序号": "100139"
        },
        {
            "类型": "锡恭先生",
            "内容": "《集釋》引注‘有冠則皮弁加絰’六字，嚴州本無之。錫恭按，下句云‘庶人不爵弁’，則士加絰之弁乃如爵弁而素者也，安得云皮弁乎？無此六字者爲是。",
            "对应经文": "朋友麻。【",
            "对应序号": "100139"
        },
        {
            "类型": "锡恭先生",
            "内容": "加麻絰帶俱有注言之矣，吊服環絰見於弁，師而有帶無帶，經注未之言也。孔言無帶，賈言有帶，皆有確證，而賈以加麻絰帶爲吊服絰帶之徵，則尤誤也。俟考。",
            "对应经文": "朋友麻。【",
            "对应序号": "100139"
        },
        {
            "类型": "锡恭先生",
            "内容": "《日知錄》曰：‘與尊者爲一體，不敢以外親之服而廢祖考之祭，故絀其服。’錫恭按，凡爲父後者皆與尊者爲一體。如其說，則將皆不敢服其外親，不必庶子也，恐非經意。又曰：‘言母黨，則妻之父母可知。’錫恭按，天子諸侯猶服妻之父母，詳見《緦麻章》。爲父後者安見其不服也？爲父後者不降其妻黨，不得以母黨爲比。舅姑爲適婦庶婦服，而君與女君不皆爲妾服，故庶子謂母爲私親，而妻非私親。",
            "对应经文": "庶子爲後者",
            "对应序号": "100142"
        },
        {
            "类型": "锡恭先生",
            "内容": "錫恭按，蔡氏謨、范氏甯說，自緦以上皆反服，韓公《改葬服議》已辨之矣。大戴謂無遣奠之禮，前錄敖氏說時附辨之，其他與注誼異者，一爲服之期，葬而除之說，始於戴氏德，而鄭君不從者，以人情不違天道，天道一時而小變，故哀之輕者必三月乃可除。自漢趙氏商至近張氏履，發明鄭誼詳矣。王氏肅申戴說，撰偽《孔叢子》以證之，抑思服改葬緦者，皆在三年之科，豈有親臨尸柩而可就吉倉卒者乎？賀彥先云，三月以序，其餘懷，序之爲言哀殺有漸之謂也。知哀殺有漸，則葬訖不可即除矣。此注誼不可易者一也。一爲服之人，鄭君所舉子爲父、臣爲君、妻爲夫，皆在《三年章》者也。推在《三年章》例，則父卒爲母，孫爲祖後，可以隅反矣。父在爲母，以父所不服，子不敢服例之，己不敢服緦，而爲人後者爲其父母，女子子適人者爲其父母，尤難同在《三年章》者矣。至袁孝尼謂大功以上服緦，敖君善謂五屬同之，抑思先王之制喪服，詳於尊親，而略於疏遠，故疏遠者禮窮則同，而尊親必條分縷析，渾大功已上而一之已非，渾五屬而同之尤非。此注誼不可易者，又一也。",
            "对应经文": "改葬緦。【",
            "对应序号": "100144"
        },
        {
            "类型": "锡恭先生",
            "内容": "錫恭按，當室主於爲父後，承祭祀，故注云，與族人爲禮，其外親雖亦與之爲禮，然其誼主於族人也。疏說固失之泥，而盛氏世佐云，緦兼父黨母黨而言，母黨與父黨並列，又失之無區別，而不顧當室之本誼矣。",
            "对应经文": "童子唯當室",
            "对应序号": "100145"
        },
        {
            "类型": "锡恭先生",
            "内容": "錫恭按，注論尊降及不敢降，田氏瓊等發明甚精，見《不杖期章》注‘降有四品’下。",
            "对应经文": "凡妾爲私兄",
            "对应序号": "100146"
        },
        {
            "类型": "锡恭先生",
            "内容": "李寶之說：案《齊衰三月章》，婦人爲宗子，鄭謂女子在室及嫁歸宗者，則出嫁者不服。錫恭按，歸宗即出嫁者也。余纂《釋服》已辨之，見《齊衰三月章》。",
            "对应经文": "凡妾爲私兄",
            "对应序号": "100146"
        },
        {
            "类型": "锡恭先生",
            "内容": "錫恭按，吊於命婦，命婦之無服者也；吊於大夫，大夫之無服者也。吊與傷，通辭也。故注曰‘吊於命婦，命婦死也，吊於大夫，大夫死也’。《文王世子》曰：‘族之相爲也，宜吊不吊，宜免不免，有司罰之。’注：‘吊謂六世以往。’然則命婦爲本族之大夫，大夫爲同宗之命婦，固有宜吊服者矣。推之母之從父姊妹昆弟，唐人議加爲袒免者，以其本亦吊服故也。汪苕文非注，固爲謬妄，盛庸三、秦味經駁之，亦屬迂拘，要之皆未通古制者也。",
            "对应经文": "大夫吊於命",
            "对应序号": "100147"
        },
        {
            "类型": "锡恭先生",
            "内容": "沈果堂說諸侯爲卿大夫常錫衰，爲士唯當事錫衰。爲士有師友之恩，亦常錫衰，輕重等差皆各有其誼也。錫恭按，當事變首服固見於《記》，而未聞衰之有變也。沈氏之說，實所創聞，但因注‘雖’字誤‘唯’，遂作此說。甚矣，校讎之不可少忽也。",
            "对应经文": "大夫吊於命",
            "对应序号": "100147"
        },
        {
            "类型": "锡恭先生",
            "内容": "錫恭按，去纚大紒曰髽，布髽則必纚矣。纚而惡笄不稱孰甚焉？敖氏不髽之謬，不足辨也。",
            "对应经文": "妾爲女君、",
            "对应序号": "100149"
        },
        {
            "类型": "锡恭先生",
            "内容": "敖繼公云：‘負之廣無定數。’錫恭按，下云適博四寸，是適之廣有定數也。此云負廣出於適寸，則負之廣安得云無定數耶？先王制服，物有其度，故曰法度之服。信如敖說，是使工不省度也。其誤先在下節之適，辨互詳下。○負之廣，尺有八寸，記注疏詳之矣。其長雖未見於記注，而疏云以一方布置背上，既謂之方，則長當與廣同。至杜君卿則明著其詞曰，方尺八寸。是長亦已有定數也。乃敖氏又作不定之詞，曰其長蓋比於衰，何耶？",
            "对应经文": "負廣出於適",
            "对应序号": "100152"
        },
        {
            "类型": "锡恭先生",
            "内容": "錫恭按，人之肥瘠固有不同，然禮爲之中制而已，不以禿者而廢髽，不以跛者而廢踴，則豈以過肥過瘠者而不定闊中爲八寸乎？且肥瘠相懸，要爲甚，而頸次之。《玉藻》云，深衣三祛，不以要有麤細而不定其制。此豈以頸有麤細而不定其制乎？敖氏謂隨人肥瘠而闊狹不定者，非也。此既爲闊狹不定，則出於衰之不著寸數，亦爲闊狹不定矣。因之負廣出於適，寸亦謂非一定之度矣，偭規矩而改錯，不謂出於敖氏也。",
            "对应经文": "適博四寸，",
            "对应序号": "100153"
        },
        {
            "类型": "锡恭先生",
            "内容": "錫恭纂《釋服》，其《釋端衰篇》曰：《喪服 記》，衰長六寸，博四寸。注：廣袤當心也。疏：綴於外衿之上，故得廣長當心。後人誤會外衿之說，橫生異制。竊嘗考之。下文注云：衣自領至要二尺二寸，倍之，四尺四寸，加辟領八寸，而又倍之。凡衣用布一丈四寸，蓋端衰之制，前後各用布二幅。云倍之者，指前後云。而又倍之者，謂前後各有左右二幅也。詳其制度，如後世之對衿服也。又《雜記》‘端衰’注云：‘衣衰言端者，元端，吉時常服。喪之端衰，當如之。’按，端之爲言，正也。元端以正幅名端，則端衰亦必正幅。其爲對衿無疑也。既對衿矣，而疏又有外衿之說，何也？外云者，猶上服之在外者也。衿，謂左右兩衿也。《爾雅》，衣眥謂之襟，襟即衿。《說文》，眥，目匡也，則兩旁皆稱衿。以其凶服，故不曰上服之衿，而曰外衿。衣與衰別材，著衣訖，乃後以衰綴之，故曰綴於外衿之上。夫然，則廣袤得當心矣。古人居喪，不說絰帶，則衰裳不說可知。衣訖而綴衰，不爲煩也。先儒莫之或疑也。明邱氏濬始欲以外衿對內衿，而王氏廷相遂以掩裳際之衽當衿。夫衽長二尺有五寸，衣長二尺有二寸，記有明文。以衽當衿，衿馀三寸，何爲乎？此不待辨而見其謬者也。然三百年來，踵其說者相接。有云《喪大記》‘小斂、大斂，祭服不到’皆左衽。注云：‘衽鄉左，反生時也。’又，《士喪禮》注云：‘凡衣死者左衽。’以爲惟交衽故有左右，以證朝祭之衣交衽。朝祭之衣交衽，則衰衣亦交衽。不知士器之襲有褖衣。褖衣連衣裳，則衽有左右矣。左衽爲褖衣，言非爲爵弁服、皮弁服言也。《喪大記》言小斂大斂，兼有祭服散衣。散衣中有袍繭，是以上文袍必有表，與衣必有裳並稱，不倒爲祭服，言左衽爲袍繭言也。皆云者，皆大斂與小斂，非皆祭服與袍繭也。若據此謂鄭君以衰爲交衽，則《喪服》記注用布之數，何爲不并計內外衿哉！有云《喪服》經注婦人衰如男子衰，而不殊裳，正以男子之衰有內外衿。竊謂注所謂如者，正謂衰、適、負板之等耳，非事事而如之也。何以言之？婦人不殊裳，吉服亦然，則六服與宵衣皆不如男子之元端矣。男子之衰放元端而爲之，則婦人之衰，亦放宵衣而爲之。以深衣爲善衣之次，因不殊裳之故，其衣不能如元端，而謂婦人之衰必事事如男子，而後謂之如也。不以膠柱矣乎？自王氏廷相之說出，而端衰之制誤，端衰之制誤，而吉服元端以上之制亦將誤，故不能無辨。",
            "对应经文": "衰長六寸，",
            "对应序号": "100154"
        },
        {
            "类型": "锡恭先生",
            "内容": "錫恭纂《釋服》，其《釋衽篇》曰：衰衽之裁法，自疏以下無異詞。而衰衽之位置，自疏以來無定說。不識衽之位置，由不明裳之制度也。今欲明衽之位置，必先明裳之制度。鄭君喪服 記注曰：‘衽所以掩裳際也。’賈疏：‘掩裳兩相下際也。’是知衣之有衽，原爲裳之下際而設。記注又曰：‘凡裳前三幅，後四幅。’黃元同先生曰：‘凡裳二片，先服後四幅，再服前三幅。裳際在兩旁，前後相掩，若幷作一幅，曰裳七幅可矣，又何前三後四之可言？’錫恭按，此言裳制甚明。凡幅廣皆同。裳既前三幅後四幅，則後廣於前，而裳際不在身畔前後之際，而當前之兩旁，裳際既當前之兩旁，則掩裳際之衽，其下垂處必當前之兩旁可知也。記注又曰：‘上正一尺，燕尾一尺五寸。’夫曰‘燕尾’，必如燕尾之形。上正與衣之帶下相疊，自中至左右各去六寸，而即斜裁，自前觀之，適成燕尾之形。由斯以言，而衽之位置可定矣。張皋文裳圖，前三幅在中，後四幅分在兩旁，誤會鄭誼，且不適於用，何也？帷裳之幅，要有三袧，則幅之左右稍上，與中必稍參差，左右相聯則參差漸甚，惟前三幅後四幅聯屬者少，則左右與中雖稍有參差，而前後猶不甚相懸。若令七幅聯屬，將見中幅下垂，左右遞上，而前後參差懸殊矣。裳圖既誤，故以衽爲當身畔之兩旁。然如其說，則七幅業已聯屬身之兩旁，無裳際也，又安用衽爲乎？此皋文之圖所以不可從也。且以衽爲當前之兩旁，得二證焉。玉藻說深衣曰：‘衽當旁。’注曰：‘衽謂裳幅所交裂也。’疏謂當身之畔，夫此衽在裳而當身畔，記必言之者，以別於衽之屬衣者不當身畔也。此反證之而見者也。記注又曰：‘二尺五寸，與有司紳齊也。’按，喪服與朝祭之服，其布雖異，其制則同。祭服、朝服衽之位置，即喪服衽之位置也。朝祭之服有紳，而衽與之齊。夫紳在前則與之齊者，雖在旁而必居前也。此又旁證之而見者也。",
            "对应经文": "衽，二尺有",
            "对应序号": "100156"
        },
        {
            "类型": "锡恭先生",
            "内容": "錫恭按，袂所以得屬幅者，以衣之一邊本削幅，故其施箴功恢恢然有餘地也。富陽夏伯定謂，衣裻及衣之與袂相接處，皆屬幅以合於衰之爲端。端之言正也。如是，則箴功將何所施乎？夫端之言正，亦舉大判言耳。兩邊削幅一寸，不害其正方，若必較其寸分，則箴功所施，必將略展其邊幅，邊幅略展而已，非正方矣。故知端之言正，必非較及寸分。而屬幅者，惟袂也。",
            "对应经文": "袂屬幅。【",
            "对应序号": "100157"
        },
        {
            "类型": "锡恭先生",
            "内容": "楊信齋創辟領異制，依傳此注。錫恭按，信齋讀注文，誼尚未協注而又倍之。‘之’字兼承衣身辟領，總五尺二寸言，故下可直接云‘凡衣用布一丈四寸’。今信齋以‘之’字單指辟領八寸，倍謂倍八寸爲尺六寸，則用布一丈四寸云云，胡可直接耶？以此知楊說必非注誼也。",
            "对应经文": "衣二尺有二",
            "对应序号": "100158"
        },
        {
            "类型": "锡恭先生",
            "内容": "楊氏云，袂二尺二寸，而祛乃尺二寸者，縫合其下一尺，大留上一尺二寸以爲袖口也。萬氏斯同從楊說。錫恭按，楊氏泥端衰之端，故不從圜裁之制。然端衰與侈袂對，不與圜袂對也。圜袂不害其在端衰也。縫合之說，傳記無徵，憑臆而談，吾無取焉。",
            "对应经文": "祛，尺二寸",
            "对应序号": "100159"
        },
        {
            "类型": "锡恭先生",
            "内容": "戴東原、金輔之以誼服斬衰專指公士大夫之眾臣爲其君。戴說見禮箋引。胡氏證以經文，列諸侯爲天子及君於父後，明君父同尊，衰冠不得有異。錫恭按，如胡說，則上單言君者，有公士大夫之君在其中乎？如無公士大夫之君，則下文單言眾臣，而貴臣之服沒不可見，且單言布帶繩屨，而冠衰絰杖沒不可見。經意決不若此。是上文‘君’中兼有公士大夫之君也。而胡氏既謂君父同尊，衰冠不得有異矣，而公士大夫之眾臣，何獨得服三升有半之衰乎？既公士大夫之眾臣得服三升有半之衰，則凡臣爲君者皆得同服此衰矣。要之，下經專爲布帶繩屨而設，與衰無涉。賈疏自有師承，未可以戴、金之說易之也。",
            "对应经文": "衰三升、三",
            "对应序号": "100160"
        },
        {
            "类型": "锡恭先生",
            "内容": "錫恭纂釋服，釋爲母齊衰四升曰：禮 閒傳曰：齊衰四升、六升。又曰：爲母疏衰四升，受以成布七升。是四升者屬爲母，而爲母未嘗別父卒與父在也。喪服 記曰：‘齊衰四升，其冠七升。以其冠爲受，受冠八升。’注云：‘此謂爲母服也。齊衰正服五升，其冠八升，誼服六升，其冠九升，亦以其冠爲受。凡不著之者，服之首主於父母。’繹鄭君注意，以此節專屬於爲母，而別爲母於正服、誼服之外，與閒傳同是爲母，均爲四升衰。父卒固然，父在亦然也。且云‘凡不著之者，服之首主於父母’，是以此著受服者主爲母，而父在爲母不在不著中明矣。惟服問注云‘母既葬，衰八升’，夫八升者，大功之中也。受以大功之中，則初喪當服齊衰之中，與喪服記注不同。然孔氏疏云：‘此言八升者，誤，當云七升。’錫恭按，孔說是也。此注下文云：‘凡齊衰既葬，衰或八升或九升。’使注原爲‘八升’，不應又云‘或八升’矣。且齊衰受服有七升、八升、九升，復著八升，而沒其七升，安在其爲凡齊衰也？以是知上注當爲七升也。受服七升，始喪固四升矣。且服問正文云三年之喪既練矣，有期之喪既葬矣，是此注爲母七升之衰，乃指杖期之齊衰，非專指三年之齊衰也。父喪未除遭母喪，仍未得申三年，余別有說。又，父卒與父在，受服同七升之確證，即初喪成服同四升之確證也。賈氏不知服問注傳寫之誤也，以爲父在爲母受衰八升，遂逆探初喪成服當五升，而以喪服 記注所云專爲父卒爲母，是大不然。請正以射孝宗之說。通典 居重喪遭輕喪易服篇載射氏說曰：‘周縗既葬‘周’即期也。通典避明皇嫌名，改‘周’。爲母縗七升，正服縗八升，誼服縗九升，謂之功衰，亦別爲母於正服、誼服。’此并述喪服 記注、服問注也。明明曰期衰，明明曰爲母，明明曰七升，射氏去鄭君未遠，服問注未經傳寫之誤，而其言如此，益可徵賈氏之誤。據孔氏正之，爲得其實，而爲母之疏衰四升，無父在父卒之可別矣。嗟乎！爲母齊衰，父卒三年，父在期年，三年與期之間嚴父之誼既明矣。至於衰之升數，必使之同於爲妻之杖期，是亦不可以已乎？賈氏之說，所以不可從也。或問曰：然則凡降服齊衰，皆四升乎？曰：鄭君別爲母於正服、誼服，非別降服於正服、誼服也。爲人後者爲其父母，降服也。使服其母以四升衰，何以異於爲所後母？非持重大宗，降其小宗之誼，禮窮則同，降服當同於正服矣。鄭君言爲母，而不言降服，其旨深哉！",
            "对应经文": "齊衰四升，",
            "对应序号": "100161"
        },
        {
            "类型": "锡恭先生",
            "内容": "盛氏世佐譏下服主於受服爲泥。以此繐衰無受爲難。錫恭按，服主於受。承上齊衰、大功而言，於繐衰何與？且‘主云’者，謂意所重者也。有所重即有所輕，猶後人論文，有主即有賓。則繐衰無受，列其中何傷乎主於受耶！此乃盛氏自蹈於泥也，而反以譏注，不亦悖哉！",
            "对应经文": "繐衰四升有",
            "对应序号": "100162"
        },
        {
            "类型": "锡恭先生",
            "内容": "錫恭按，大功正服之冠所以進至十升者，凡小功降服，皆由大功正服而降者也。而小功冠升數又與衰同者也。夫大功之上加齊衰之下一升，則小功之上亦必加大功之下一升，而降服小功冠衰皆十升，亦理之自然者也。今使正服大功而冠不進至十升，則降服小功反麤於正服大功矣。在大功正服者，冠十一升，降而在小功者，冠反十升，非降殺之序也，故進之。此說與賈氏、敖氏皆不同，附存之，以俟知禮者論定焉。○凡冠衰升數之校，即受服與始成服升數之校，皆生於理之自然。如大功爲齊衰之受，而齊衰大功同冠其受，則冠與衰皆校三升。如小功爲大功之受，而大功冠其受，小功冠其衰，則冠與衰不能皆校三升。若皆校三升，則降服小功之冠反麤於正服大功之冠，而非序矣。於是進十一升爲十升，而升冠衰校二升之差，因以見大功異於齊衰也。小功、緦麻，同冠其衰，以小功故衰即葛，與緦麻皆無受也。亦以見小功、緦異於大功也。始成服之冠衰有校三升、二升之差，受服宜稍殊，於是生校一升之差，又以見練後受服與卒哭後受服雖皆由於哀殺，而所殺之校又不同也。",
            "对应经文": "大功八升若",
            "对应序号": "100163"
        }
    ],
    "level=2.5": [
        {
            "类型": "锡恭段内按",
            "内容": "錫恭按，自上句‘也’字至此，凡十二字，賈疏本無，依釋文錄。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，自‘不忍言死’以下四十字，釋文本無，依賈疏錄。O單疏本此節首有‘案’字。錫恭按，此節本在疏中，自是疏人語氣。今既出之於疏，尊與注同，故從別本，不加‘案’字。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "阮本‘本’字作‘大’。校勘記云：‘大’字不誤。錫恭按，禮器注作‘本’，與單疏合。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "盧氏文弨詳校據通解續，於‘成服’上補‘在’字。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "曹氏元弼曰：白布以下，八字衍。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "曹氏元弼曰：‘曰’字似衍。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "聶氏崇義三禮圖引此‘爲’上有‘各’字。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，此語見公羊傳，云左氏傳，誤。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "聶氏三禮圖引此，‘苴其’作‘首其’。錫恭按，閒傳正作‘首其’。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "汲古閣本‘二’作‘正’。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，配父者，繼母也；因母者，對繼母爲文也。疏連慈母而言，似少區別。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，此語非是，余別有辨，見下。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "校勘記曰：長子，陳、閩、通釋據倒。曹氏元弼曰：‘倒者是。’",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，大功正服，衰八升，上所未釋，此疏亦略之。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，小功正服衰、冠同十一升，詳記。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "盧氏文弨曰：‘注’當作‘著’。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，敖氏繼公謂此篇言諸侯以下喪服，郝氏敬謂，篇內服制斷自大夫以下。其說皆謬，故盛氏言此以正之。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，二語本荀子 哀公篇，爲家語襲之。當引作荀子。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，白虎通此下文云：‘不直言“死”，稱“喪”者何？孝子之心，不忍言也。’爲鄭義所自出，似當并引。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "曹氏元弼曰：古祗一聲，不必區別。說文，‘喪’，亡也，從哭，從亡，會意哭亡，則是人喪亡者。人喪亡者，則其人亡之意見。兩意本一意，‘喪’字亡亦聲，則本讀平。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "孔氏名廣林，說見所輯三禮目錄。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，此篇引別錄加名氏者，賈氏曰：‘喪服一篇，凶禮之要，是以南北二家章疏甚多，此謂專疏喪服者也。’既專疏喪服者多，必有引此而加名氏者，賈疏蓋因之而未刪也。單疏已然，胡氏歸過于監本，殊誤。士冠禮疏亦不著劉氏名，胡氏謂依士冠禮疏補，亦誤也。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "父兼母，子兼女",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "兼姊妹",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "兼繼母、君母。○锡恭按，不言從母之子，蓋由母之姪可類推。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，言姑可以見姊妹。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，傳曰：‘從母小功，以名加也。’今以爲因母旁推而加，似誤矣。若因母旁推而加，則爲舅何以緦哉？",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，天子亦以嫁於二王之後者爲尊同而服之，如其親。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，鄭君說降有四品，而無年降。年降云者，即閻氏若璩所謂殤降也。鎮海 黃師駁閻說云：‘既謂之殤，降義自明，故鄭君不數。’并足以正此年降之誤也。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "其子，己之昆弟。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，庶母以名服，非謂不親而親者也。至謂因其子爲己之昆弟而服，乃唐人之陋說，辨見本條。不謂遵義而亦蔽此。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，以上論親親、尊尊詳矣，而不本於大傳之六術，未列名服，則於從母、庶母之服已乖傳注。未列長幼而以殤服爲年降，又與降有四品之目顯違。然其義重尊親，而於親親也尤詳。學禮者不可以小疵棄大醇也。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，見魏書 禮志。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "注云：舊讀昆弟在下，其於昆弟之義，宜蒙此傳也。是以上而同之。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "注云：下‘傳曰’云云，指謂此也。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "注云：傳所云‘何以大功也’云云，文爛在下爾。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "錫恭按，曹氏亦從校勘記說。",
            "对应经文": "儀禮   ",
            "对应序号": "100001"
        },
        {
            "类型": "锡恭段内按",
            "内容": "曹氏元弼曰：‘斬’當爲‘斯’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記引浦氏鏜云：‘沒’誤‘設’，從下疏校。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "陽城張氏本‘之麻’作‘麻之’。曹氏元弼曰：‘絰’字逗，言又其見絰，去麻之狀貌，謂言牡不言枲也。記曰：‘齊衰貌若枲。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，此處未言三年，當參考鄭氏珍說。詳見子嫁節。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：此上有脫，擬補云：‘此衰則以上衣總號曰“衰”。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記曰：‘正’，通解作‘止’。按，篇中‘止’字多誤作‘正’。盧文弨謂，唐人書‘止’多作‘正’，不必改，未知何據，俟考。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "盧氏文弨曰：復出二句，當刪去。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "陽城張氏本‘齊’作‘亦’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "浦氏鏜于‘冠’下補‘缺項’二字，見盧氏詳校。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘之’字衍。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘下’當爲‘上’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘以上有脫文，擬補云：“天子朱裏，終裨以朱綠；諸侯不朱裏，亦終裨以朱綠；大夫裨以元黃。”’校勘記曰：‘“裨”，陳、閩俱作“辟”。按，玉藻作“辟”。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "汲古閣本‘赤’作‘尺’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，內則注：‘鞶，小囊，盛帨巾者。’疏：‘此是鄭義，若服虔、杜預以鞶爲大帶。’是鄭義不以鞶爲帶也。此疏誤引。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記曰：‘絰”，陳、閩俱作‘經’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "锡恭按，疏標起訖，他處不錄。此傳及注近本皆分三段，錄疏所標起訖，以存舊本之真。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘言’，殿本改作‘者’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，‘檐’，汲古閣本作‘擔’，傳、注、疏同。黃氏倣宋 嚴州本，傳從手旁，注從木旁。汪氏倣宋本、單疏，亦從木旁。考說文有‘檐’無‘擔’。木部‘檐’，段氏玉裁注云：‘古書多用“檐”爲“儋何”之“儋”。’又人部‘儋’段氏注云：‘“儋”，俗作“擔”。’則正字爲‘儋’，‘檐’乃假借，‘擔’則俗字也。從木旁者得之。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記引浦氏鏜云：‘“答”當“各”字之誤。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘爲’當爲‘如’，‘人’當爲‘之’。下句‘人’字同者，字衍。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘不’疑當爲‘亦’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘云’當爲‘注’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：下脫‘並不免’三字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：下脫‘杖者亦’三字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘及’當爲‘反’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，喪服小記疏。則賈氏此說，出自鄭學之徒，然似未盡得鄭君之意。錫恭別有辨，見下。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘带’上殿本增‘绞’字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，疏解絞帶微誤，辨見下。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "讀禮通考‘故’改作‘固’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，釋義服衰一段微誤，辨見下。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，汲古閣本‘庭’作‘廷’，與雜記注合。陽城 張氏本亦作‘廷’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘記’下脫一‘注’字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：傳作‘水飲’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘謂服前冠七升之布耳。’錫恭按，此指衰裳，非指冠也。既練，冠八升，衰七升，故云服前冠七升之布。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記云：陳、閩俱重‘禫’字。按，閒傳重‘禫’字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記引浦氏鏜云，‘鄭’下當脫‘以’字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，讀禮通考引疏，‘於’作‘爲’。如此，則‘武’字句絕，‘爲武’上屬爲句。此以上釋注‘通屈一條繩爲武’也；‘綴之’至‘結之’，釋注‘垂下爲纓’也；下乃釋注‘著之冠’也。且纓、武同材，自不得以他材綴之於武。作‘爲’是也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，汲古閣本‘舊’作‘新’。陽城 張氏注疏本亦改作‘新’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，‘際’當作‘祭’。喪服小記曰：‘除成喪者，其祭也，朝服縞冠。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "惠氏棟曰：今大戴禮無此語。今本大戴禮不全。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "聶氏崇義三禮圖引此作三寸。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記曰：‘殺’，通解作‘數’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，‘升’字衍。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "校勘記所據本，‘參’作‘纍’，引周、閩、監，俱作‘絫’，下皆同。又曰，‘絫’、‘纍’古今字。‘參’者，‘絫’之誤。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，下脫‘二十四分得十銖’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，書傳謂尚書大傳，今見儀禮經傳通解續十五引。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，疏釋中門誤，辨見下。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "‘謂所’，張氏敦仁本乙作‘所謂’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以下各家說，依經文之次錄之。○此釋‘喪服’二字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "褚氏云：‘按士䘮禮云“婦人之帶，牡麻結本”，指齊衰婦人也。注云，婦人亦有苴絰。但言帶者，明其異。旣婦人異男子而用枲，則男子兩帶俱苴可知。若絞帶用牡麻，必明著之，以别於苴矣。敖說非也。’錫恭按，褚說亦微誤。注所云異者，異在散垂與結本也，非枲與苴也。但其黜敖說爲非則固是。蒙故存其義而刪其辭。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "此條釋苴。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "見太平御覽 禮儀部引禮記外傳。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以上兼釋二絰。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，絰纓以繩，本鄭義也。‘殤大功章’‘繩纓’注云：‘自大功以上，絰有纓。’是斬衰之絰有纓也。又云：‘以一條繩爲之。’是凡絰之纓皆以繩，而斬衰亦繩纓可知也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "胡氏培翚曰：‘张氏之说，蓋由朱子說推之。’錫恭按，朱子之說，見下‘疏衰三年章’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，指敖氏。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，此云‘兩結閒’，則謂兩端皆垂也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，絰帶即要絰。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，此與通典及朱子說有不同處，兼存以俟考。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "從陳氏立疏證本。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "見讀禮通考卷三十三。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "敖氏曰：小記曰：‘杖大如絰。’則二杖皆如其首絰之度矣。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "敖氏說削杖，引杜元凱曰：‘圓削之象竹。’錫恭按，杜元凱說見通典卷八十七。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，此沈氏釋‘童子不杖’也，深得鄭義。所引小記注下文云：‘許嫁及二十而笄，笄爲成人，成人正杖也。’明以童子與成人對，而包在此‘童子’中。孔、賈據此，以下文‘婦人’爲童子，恐非。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，禮者，因人之情而爲之節文者也。則何人能病而杖，何人不能病而不杖，皆當有定分，惜汪氏未實指之也。然是說實開予心，謹錄之。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，據此語，則女子子成人不在不杖者中，較諸說爲合。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，胡氏釋婦人不杖有是有非，今節取。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，雷氏說見賈疏，沈氏說見前。賀氏循云：‘婦人不杖，謂出嫁之婦人不爲主則不杖。其不爲主而杖者，惟姑在爲夫。’金氏榜云：‘婦人惟爲主者杖，不爲主者不杖，以經校之，妻爲夫、母爲長子，爲主而杖者也。妾爲君、女子子在室爲父母，不爲主不杖者也。故喪服小記申其義曰：“婦人不爲主而杖者，姑在爲夫杖。”明他婦人不爲主者不杖矣。又曰：“女子子在室爲父母，其主喪者不杖，則子一人杖。”明主喪者杖，則女子子爲父母不杖矣。小記之文，正與喪服傳“婦人不杖”義相發明。喪大記：士之喪，三日之朝，婦人皆杖。此謂主婦於三日之朝皆主人而杖，不得下通眾婦人。君之喪，五日世婦杖。君之世婦尊同大夫，所謂“杖者，爵也”，不得下通於大夫、士之妾。鄭君於小記注謂，婦人成人者皆杖，違失經意。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "本李氏如圭儀禮集釋。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "略本陳氏立白虎通疏證說。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "本‘杖期章’‘妻’下注，詳彼。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "本孔正義而申之",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "母固爲長子主，然此條卻非爲‘母爲長子主’而記。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "鄭云：‘在室亦童子。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，曹氏辨諸家說詳矣，精矣，惟沿孔、賈之疏，以婦人爲童子婦人，又謂凡妾爲君皆杖。此二義未安，愚別有說。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，敖氏不泥於五分殺一，優於王肅、雷次宗說矣。然布帶可言博，絞帶不可言博也。況注云象者，豈謂一一象之，遽定爲二寸，微嫌臆斷。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "喪禮簡。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，云‘喪冠升數少’者，言不能如倍於衣之數也。斬衰之冠六升，偶倍於衣耳，非以倍於衣爲例也。故齊衰以下之冠皆不倍於衣。此條見太平御覽 禮儀部。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，絞帶，絞繩爲之，而蒙上‘苴’文，是繩之質爲苴麻也。此纓亦以繩爲之，而不蒙上‘苴’文。是繩之質非苴麻也。非苴麻則牡麻矣，故黃氏云‘枲麻爲繩’，李氏云‘牡麻爲繩’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，婦人之屨，經注未有明文。下經舉婦人服之異者，惟總、笄、髽、衰，其餘皆與男子同，則婦人之屨同於男子之徵也。周禮：屨人掌王及后之素屨，辨外內，命夫、命婦之散屨，凡四時之祭祀，以宜服之。’注：素屨者，非純吉有兇去飾者。’散屨，亦謂去飾。祭祀而有散屨者，惟大祥時。是大祥時屨婦人與男子同矣。大祥時同，可知初成服時亦同。開元禮與經意合也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以上釋屨。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以上總釋。上二條總釋經及傳之釋經者。下二條總釋經外之傳。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "太平御覽 禮儀部○錫恭按，倚木於東牆下爲廬，則不能西向開戶矣。下又云‘開北端’，則亦謂北戶也。‘西向’二字不可解，疑誤。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，士喪禮：‘大斂之日，主人揖，就次。’注云：‘次謂斬衰倚廬、齊衰堊室也。’然則斂之日而廬、堊室立已。此云‘將成服’是也。而陳祥道禮書引先儒云：‘斂之明日，成服而立廬。’其誤顯然矣。○開元禮又謂廬於殯堂東廊下，則是在中門內，非也。廬必在於中門之外。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，襍記注曰：‘謂邑宰也。朝廷之士亦居廬。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，原作‘之’，草書形近而譌。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "襍記：‘疏衰皆居堊室，不廬。廬，嚴者也。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "張氏爾岐曰：‘據疏，則傳言哭晝夜無時，謂未殯前哭不絕聲。卒哭前哀至則哭也。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，疏并言三無時，張氏析之，盛氏復析之。愈析而愈密矣。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以上釋初喪哭。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "汪氏鐸云，‘成’宜作‘減’。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，粟米法，上甄氏說是也。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "刪‘謂之堊室’四字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以上釋既虞居處。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "敖氏曰：‘朝一哭，夕一哭，於次中爲之。以是時既卒殯宮朝夕哭故也。言“而已”者，明次中之哭止於此，異於曏之晝夜無時者也。’",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "程氏又云：‘疏食者，稷食也。不食稻粱，黍也。’居喪飲食變除之節，初唯歠粥，直不飯食。已而飯疏食，稷食也。練，然後飯素食，復平生時食也。平生時，惟子卯稷食，否則兼得飯黍。黍稷兼飯，平生之常，故曰“飯素食”也。然而不食粱肉，佐以菜果而已。故喪大記曰：“練而食菜果，祥而食肉。”明乎未祥不飮酒食肉也。’胡氏引此而評之云：‘程氏疏食稷食之說，以解喪服傳，可備一誼。若以解論語之“疏食”則未可。何也？玉藻曰：“子卯稷食。”鄭注：“忌日，貶也。”則居喪而稷食，於禮爲宜。論語有“食不厭精”一語，則所謂“飯疏食”，雖疏食者，自指麤糲之飯言，非必稷食矣。’錫恭按，程氏疏食稷食之說，即以解喪服傳亦不可。何也？黍與稷皆有糳與糲之分。周禮，舂人祭祀，共其齍盛之米，賔客共其牢禮之米，稷者與焉。是稷亦有糳者也。‘平生之常’，程氏固云：‘黍稷兼飯矣。’平生所飯黍固糳者，稷亦糳者也。則此既虞之疏食，與平生時食，自當以糲與糳爲分，不當以稷與黍爲分。稷之糲者，非平生之食；黍之糲者，亦非平生之食。皆疏食也。子卯貶食，與既虞疏食不同，不可以彼稷食證此疏食。胡氏猶調人之說也。至程氏謂素食無稻梁，則精確不可易矣。予固錄其說之是者，而附辨其說之未是者。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "釋練後哭。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，‘冠’上疑脫‘纖’字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "錫恭按，奪‘受服士’三字。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "以上釋受服。",
            "对应经文": "喪服，斬衰",
            "对应序号": "100002"
        },
        {
            "类型": "锡恭段内按",
            "内容": "曹氏元弼曰：‘體’上脫‘雖非’二字。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "中庸疏。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "錫恭按，‘爲’當作‘謂’。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "錫恭按，父不言‘至親’而但言‘至尊’者，以斬衰三年由至尊而加隆故也。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "錫恭按，喪父三年，從無異誼。中庸曰：‘三年之喪，達乎天子。父母之喪，無貴賤一也。’然母猶以其有適庶而異，而父并不以適庶有分。庶子之子喪父不殊，故小記云：‘大夫降其庶子、其孫，不降其父也。’惟雜記注云，士服縷如三升有半，而三升微有區別，然猶是三升，則固同也。不害爲‘無貴賤一也’。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "下刪五字。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "錫恭案，此下有脫文。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "锡恭按，‘勤’字衍文。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "錫恭按，‘云’當作‘未’。",
            "对应经文": "父。傳曰：",
            "对应序号": "100003"
        },
        {
            "类型": "锡恭段内按",
            "内容": "通典卷八十一。錫恭按，曲禮云：‘君天下曰天子。’故曰‘天下所尊’。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "錫恭按，胡氏正誼釋傳云：‘此不發問而直以誼釋之也。’辭尤簡當。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "錫恭按，此二語是制服之通例。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "錫恭按，通典先引大戴變除，多‘始死，深衣素冠，其餘與子爲父同’十三字。考既夕記注，爲父，始死亦即深衣，則鄭誼與大戴不同。故今不錄大戴說。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "陳氏又曰：‘臣爲君不禫。’錫恭案，朱子於此尚不敢輕爲之說，今且闕疑。○以上釋服之異於父者。此經居‘臣爲君’之首，故統言臣爲君者錄於此。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "盧氏文弨曰：‘傳其’當作‘侍其’，覆姓也。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "通典引異誼云：‘案左氏之說，諸侯藩衛之臣，不得棄其封守。諸侯千里之內奔，千里之外不奔。四方不可空虛，故遣大夫也。’",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "通典有‘則傳無言焉’五字。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "眭音雖。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "錫恭按，‘崩’當作‘薨’。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "陳氏立曰：‘得中’疑宜爲‘殯中’。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "陳氏立曰：宜爲‘當奔’。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "錫恭按，此公羊誼。",
            "对应经文": "諸侯爲天子",
            "对应序号": "100004"
        },
        {
            "类型": "锡恭段内按",
            "内容": "原校案，原本脫‘誼斷’二字，今補。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "錫恭案，此駁李氏集釋說也。李氏說絀，則鄭君謂內宗、外宗爲君服斬之誼著矣。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "锡恭按，敖继公曰：‘諸侯及公、卿、大夫、士，有臣者皆曰“君”。此爲之服諸侯者，則其大夫、士也；公、卿、大夫、士，則其貴臣也。’敖說以此經‘君’兼士，與注立異。褚氏此條匡敖謬也。褚氏於此下云：‘或疑弔服加麻爲太輕，即不服斬，亦當齊衰三月。夫齊衰三月，則疑於有地者之民矣，故不制此服。’錫恭案，齊衰三月，庶人爲國君之服也。大夫雖有地，其地之民不爲大夫服，辟正君也。今曰‘疑於有地者之民’，似大夫有地者，其地之民本爲大夫服。語嫌稍混，故刪之。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "士冠。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "士昏",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "士喪。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "特牲。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "注云：‘君，嗣君也。’",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "見檀弓疏。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "見喪服。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "本賈疏。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "家相之名，可通於大夫之臣；世臣之名，不可通於士之僕隷。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "以上釋大夫君及士無臣。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "錫恭按，莊公三十二年，公羊傳注：‘未踰年之君，禮，臣下無服，示一年不二君也。’疏：‘喪服“不杖章”內，有君之長子，臣下猶服之，況爲嗣君？而言無服者，以爲長子之時，臣下從君而服，其爲嗣君則無從服之誼。是以知其無服矣。’疏申劭公之誼頗精。疏又云：‘作君長子之時，其臣皆吉，故得爲之服期。若作未踰年之君，臣下皆爲前君服斬，甯得更爲之服？若還服期，則是廢重服輕。’案，此說不然。果有服也，有兼服之禮，服輕自不廢重也。特以無從服之誼，故不服耳。○又案，未踰年之君，有子而死，子嗣立爲君，當從嗣君，兼服君之父。然嗣君亦未踰年，未成君也。其從服與否須攷。○此條附釋未成君無服。",
            "对应经文": "君。傳曰：",
            "对应序号": "100005"
        },
        {
            "类型": "锡恭段内按",
            "内容": "盧氏文弨曰：‘集釋本作“適”，注同。陸氏於後“適子”始作“適”，云後處“適人”之類，可以意求之。其實於此即當作“適”爲正。張淳過泥釋文，殊不必。’錫恭案，士禮居影宋 嚴州本作‘適’。‘適’字在注，盧氏可得云‘注同’？‘注’乃‘下’字之誤，指下文‘立適’言。又案，盧氏別撰禮經詳校，正作‘下同’。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭案，服問注‘通大夫以下’者，謂記言夫人，而又言妻也。因妻通大夫以下，則三人皆通大夫以下可知。孔氏彼疏以‘適子’易‘大子’，則‘大子’似不下及大夫之子矣。待攷。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "盧氏文弨曰：‘也’衍。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭按，賈氏以繼祖之適乃得爲長子三年，故云然，與鄭誼微不合。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "吳氏紱曰：‘祖在，則父不得爲長子三年，以孫未爲適也。所謂“有適子者無適孫”也。若適子死，立適孫，則爲長子三年者，何人乎？賈氏葢失檢。’錫恭按，賈疏之意，以父是祖之適，己爲父之後，即爲祖之後。父已沒，故己得繼祖；若父尚在，己不得繼祖，以由祖言之，有適子者無適孫故也。適子指父，適孫謂己。賈氏欲全繼祖之誼，故爲此曲說。程氏、胡氏、曹氏辨之詳矣。吳說失疏意，不足難賈氏。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "盧氏詳校引吳氏紱云：‘此釋傳耳，而疏目之爲經。’凡傳、記亦稱爲經，疏家之常。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "通典：譙周五經然否曰：‘小記曰：庶子不爲長子斬，不繼祖與禰也。此但別庶子，而下言不繼祖、禰者，謂庶子身不繼禰，故其長子爲不繼祖，合而言之也。’劉智釋疑亦同此誼。晉 虞喜廣林難譙周曰：「禮文三發，二言繼祖，一言連禰。如但繼禰，則應三年，何緣須祖，煩而失要，合子於父，舍徑就迂，非事實也。然則繼祖者必繼禰，繼禰者不必繼祖。今連禰於祖，以己繼之，是繼祖者得三年，繼禰者不得也。至於連禰於祖，以別高祖之祖，故因禰以繼祖，別嫌也。」宋 庾蔚之云：「案，禮鄭注云：“用恩則父重，用誼則祖重。”父之與祖，各有一重之誼，故聖人制禮，服祖以至親之服，而傳同謂之至尊也。己承二重之後，而長子正體於上，將傳宗廟之重，然後可報之以斬，故傳、記皆據祖而言也。若繼禰，便得爲長子斬，則不應云“不繼祖”。喪服傳及大傳皆云“不繼祖”，以明庶子雖繼禰，而不繼祖，則不服長子斬也。賀氏要記云：“庶子，父雖歿，猶不爲長子三年，以己不繼祖也。”是亦明己身繼祖，乃得爲長子斬也。既誼由於繼祖，則不必須云“及禰”。或者疑祖之言，是道庶子之長，故此記特言不繼祖與禰，以明據庶子言之也。」錫恭案，賈疏蓋本此，既泥傳、記‘繼祖’之文，又附鄭君‘不必五世’之誼。細考諸說，譙氏猶未失鄭君大意，而以繼禰屬父，繼祖屬子，說已支離。虞氏難譙氏固當，然泥傳、記‘繼祖’，不覺與鄭君爲父後者之誼岐趨。虞氏二重之說，則附鄭君大傳注誼，而并失之。所謂合之則兩傷也。近儒辨此甚詳，然此是季漢以來輾轉討論，特未能繼鄭君之志，非故與鄭君立異也。今既錄賈疏，因并著賈疏沿誤源流如此云。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "锡恭按，‘體’上脫‘正’字。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "李氏良年曰：‘杜佑云，後儒多用鄭說，我謂特不用馬說耳，信鄭則未也。’錫恭案，李氏說甚當，可補杜氏之疎。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭按，李氏說本於疏而較疏爲簡明，故并錄之。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭案，李氏駁敖說是矣。敖氏又一條云：‘此嫡子也。不云嫡而云長者，明其嫡而又長也。’似無甚謬，然其意暗破鄭君通上下之誼，以全己主於士禮之說也。其居心亦叵。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭案，徐氏蓋謂不繼祖者長子也，非長子之父也，甚是。唯從譙氏周、劉氏智說，則非。曹氏元弼辨之，說見後。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "節二句。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭案，文正公此說發前儒所未發，得曹氏元弼說而發明益暢。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭案，此條說服制，故附後。",
            "对应经文": "父爲長子。",
            "对应序号": "100006"
        },
        {
            "类型": "锡恭段内按",
            "内容": "錫恭案，此指‘爲人後者爲其父母’節傳文也。‘彼’字上下疑有脫文。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "‘言謂’之‘言’，盛氏世佐曰‘當作“嫌”’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，意謂在‘斬衰章’，不待言父而父明。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "謂不專取親則可，謂不主序親則不可。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "浙江局刻本，‘一已’作‘夫既’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，通典三條皆言族無支子，適子亦可後大宗，非與傳異也。傳所言者經也，通典所言者權也，權所以通經之窮。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此條見經韻樓集卷二。敖氏云：‘傳言妻之昆弟，以見從母；言妻之昆弟之子，以見從母昆弟。’彼云‘以見’，猶在傳所言之外，不知古人言昆弟，多兼男女。段氏直兼從母及從母昆弟言之，爲合古誼，故舍敖而錄段。至妻之昆弟之子，亦兼女子子，可以隅反。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "惟有適子者無適孫，先儒謂，祖在，父不爲長子服斬，則長孫死而父祖皆在者，似不得立後。其父有廢疾者，雖父祖俱在，長孫亦得立後也，以其已爲適孫故也。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "此‘持重’據其終言之也。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "族人兼親疏言。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "惟天子、諸侯無小宗，攝主之事爲異耳。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "按，‘從政’謂居其位、有其政也。左傳晉之從政者新謂爲上卿。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "此自以有德爲大夫，非父老子代之謂。經言‘大夫爲其子爲大夫者期’是也。又，此是庶子，若適子，則其父必非有采世守者。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "此不得取昆弟爲後，若無行屬相當可立者，適子，則其弟爲攝主；庶子，則絕。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "以上釋注。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，何氏休曰：‘小宗無子則絕。’見莊公二十四年公羊傳注。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，隋書 劉子翊傳：‘晉鎮南將軍羊祜無子，取弟子伊爲子。祜薨，伊不服重，祜妻表聞。伊辭曰：“伯生存養己，伊不敢違。然無父命，故還本生。”尚書彭權議：“子之出養，必由父命。無命而出，是爲叛子。”於是下詔從之。’○以上釋爲人後者變禮。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，戴記每篇修辭微異。小記屢言‘爲後’，多與‘爲人後’不同，如云‘爲殤後’、‘爲慈母後’是。即言‘爲君母後’、‘爲祖母後’，亦僅見於小記。此修辭不同於他篇也。後儒說爲殤後，多以爲人後例之，故誤。此以辭害志也。曹氏此段辨析最明。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，‘列’當爲‘例’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "哀帝也。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，東晉成帝崩，母弟岳立，是爲康帝。康帝崩，太子聃立，是爲穆帝。穆帝崩，立成帝之子琅琊王丕，即哀帝也。當時議者又有謂當繼成帝，謝奉又議是也。謂當繼康帝，藍田侯臣述、大常臣夷等是也。皆載在通典，以其無豫於爲人後之禮，故不錄。江霦之議最爲得之。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，‘書’上脫‘不’字。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "徐氏乾學曰：引公羊傳仲嬰齊卒未確。蓋大夫傳世之法與天子、諸侯殊。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "曹氏元弼曰：段引雷說，只斷章取誼，不在其立說本意。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，當云‘從祖祖父’，下同。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "經無‘子’字，傳直云‘稱子’，以見僖之繼閔與莊之繼桓無二例。莊元年傳曰：‘公何以不言即位？春秋，君弒，子不言即位。’",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "何休曰：僖公繼成君，閔公繼未踰年君。禮，諸侯臣諸父兄弟，以臣之繼君，猶子之繼父也。其服皆斬衰，故傳稱‘臣子一例’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，‘姪’疑‘姓’之誤。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，金氏云‘大夫、士，兄弟不相爲後’，是也；云‘同昭穆’則鮮矣。如上徐氏說代廢逐者爲宗子，則廢逐者不立廟。如下曹氏說宗子未有後，庶子攝主，則庶子當家，小宗自爲立廟，而不立廟於宗子之家。則大夫亦鮮同昭穆者。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此論攝主，不及大夫，微誤。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此句疑衍。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，‘用’當作‘周’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，如劉氏說嫡孫不三年，絕屬，養爲孫者三年，顛倒殊甚。吳氏云同辭猶寬假。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "通典又載虞純說，略云：‘嫡孫於古則有殊制，於今則無異等。宜無承重之制。’錫恭案，此說本非釋禮經，故通典又引劉智，以爲非從古制也。今皆不錄。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此杜氏佑說。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，劉氏解小記非，辨見上。其謂繼禰小宗爲長子三年，固是也。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此語可商。子不爲長子斬，則亦不爲嫡孫期。蓋由孫言之，主祖之祭與受祖之重不殊；由祖言之，己未嘗受重，則無重可傳。此嫡孫雖服祖以斬，而庶祖不爲嫡孫服期。即下文所云‘以尊加卑異於卑加尊也’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此二語亦誤。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，據庶子之身，爲長子不得斬，而適孫爲己得斬。所異在此。庾氏所謂‘異’，猶承前誤也。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，此嫡孫先亡，無後，次子之後當後嫡子，故得承祖重而服三年，與下條不同。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "錫恭案，范氏所云，本是次子之子，何氏云次孫容適子之支子，亦微不同。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "浙江局本，‘始’作‘殆’。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "大父，祖也。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "又見下‘不杖期章’疏。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "見儀禮經傳通解續 補服。徐氏乾學曰：‘注疏中絶無“爲曽祖後者斬衰三年”句，特因鄭氏“今君受國於曽祖”語有類於曾孫承重，故黃氏取以補之。’錫恭案，黃氏以此條爲本於疏，故徐氏辨之如此。又案，爲高祖後可類推。○以上釋爲祖及曾祖後。",
            "对应经文": "爲人後者。",
            "对应序号": "100007"
        },
        {
            "类型": "锡恭段内按",
            "内容": "解詁曰：‘夫人要公不爲大惡者，妻事夫有四誼：雞鳴縰笄而朝，君臣之禮也；三年惻隱，父子之恩也；圖安危可否，兄弟之誼也；樞機之内，寢席之上，朋友之道。不可純以君臣之誼責之。案，君臣有誼，故背誼要君爲大惡；夫婦有誼又有恩，故以恩要夫爲大惡之漸，而未卽爲大惡也。",
            "对应经文": "妻爲夫。傳",
            "对应序号": "100008"
        },
        {
            "类型": "锡恭段内按",
            "内容": "張氏惠言云：‘内卦八月，外卦九月。’",
            "对应经文": "妻爲夫。傳",
            "对应序号": "100008"
        },
        {
            "类型": "锡恭段内按",
            "内容": "案，此四語未是。鄭所謂‘猶盥饋’者，謂以祭象盥饋耳，非仍用盥饋禮，而不用祭禮也。盥饋，夫不與祭，則夫婦共之。經云‘士刲羊’，士者，夫也，其爲祭禮明矣。士用特豚、笲菜，則大夫用羊、豕，諸侯用牛、羊、豕矣。不云‘牛’，云‘羊’者，歸妹，内卦兑爲羊也。虞注亦云：‘兑爲羊。’",
            "对应经文": "妻爲夫。傳",
            "对应序号": "100008"
        },
        {
            "类型": "锡恭段内按",
            "内容": "廟見以篚盛菜，祭禰則盛米。生時笲、棗、栗、腶、脩，于見時進之，盥饋時不用。",
            "对应经文": "妻爲夫。傳",
            "对应序号": "100008"
        },
        {
            "类型": "锡恭段内按",
            "内容": "張氏前云：‘二升五爲夫，五降二爲婦。’",
            "对应经文": "妻爲夫。傳",
            "对应序号": "100008"
        },
        {
            "类型": "锡恭段内按",
            "内容": "曹氏又曰：今世婦禮多廢，惟從一之義猶所共喻。故女許嫁後夫死者，往往守志不改嫁。此周公、孔子之禮敎尙存什一於千百者也。而近儒汪氏中著議非之曰：‘女子之嫁，其禮有三：親迎也，同牢也，見舅姑也。若夫納采、問名、納吉、納徵、請期，固六禮與？然是禮所由行也，非禮所由成也。何以知其然也？《曾子問》曰：昏禮旣納幣，有吉日，女之父母死，則如之何？孔子曰：壻使人弔。如壻之父母死，則女之家亦使人弔。父喪稱父，母喪稱母。父母不在，則稱伯父、世母。壻已葬，壻之伯父致命女氏曰：某之子有父母之喪，不得嗣爲兄弟，使某致命。女氏許諾，而不敢嫁，禮也。壻免喪，女之父母使人請壻弗取，而後嫁之，禮也。女之父母死，壻亦如之。由是觀之，請期之後，其可以改嫁者凡四焉，而皆謂之禮。然則納采、問名、納吉、納徵、請期，是禮之所由行也，非禮之所由成也。故《曾子問》曰：取女有吉日，而女死，如之何？孔子曰：壻齊衰而弔，旣葬而除之。夫死亦如之。曾子問曰：親迎，女在塗而壻之父母死，如之何？孔子曰：女改服布深衣，縞總，以趨喪。女在塗而女之父母死，則女反。於是鄭氏增成其義曰：未有期、三年之恩也。明乎親迎而後可以喪其舅姑，親迎而後可以出降之服服其父母也。先王制禮，以是爲不可過也。故女子許嫁而壻死，從而死之，與適壻之家，事其父母，爲之立後而不嫁者，非禮也。夫婦之禮，人道之始也。子得而妻之，則父母得而婦之，故昏之明日，乃見於舅姑；父得而妻之，則子得而母之，故繼母如母。不爲子之妻者，是不爲舅姑之婦也；不爲父之妻者，是不爲子之母也。故許嫁而壻死，適壻之家，事其父母，爲之立後，而不嫁者，非禮也。禮，女未廟見而死，不遷於祖，不祔於皇姑，壻不杖、不菲、不次，歸葬于女氏之黨，示未成婦也。今也不爲牉合，而强與同穴，生爲來婦，没稱先妣，其可恥孰甚焉！婦人内夫家，外父母家。父母生我者也，夫成我者也。父母之喪，無貴賤一也。婦人不二斬，故爲夫斬，則爲父母期。未有夫婦之恩，而重爲之服，以降其父母，於壻爲無因，於父母爲不孝，失禮之中又失禮焉。女之嫁者、爲人後者，並以出降爲父母期。若使非我大宗，而强爲之後，是所謂不愛其親，而愛他人者也，何以異於是？先王惡人之以死傷生也，故爲之喪禮以節之。其有不勝喪而死者，禮之所不許也；其有以死爲殉者，尤禮之所不許也。雖然，父子之親、君臣之義、夫婦之恩，不可解於心，過而爲之死，君子猶哀之。苟未嘗以身事之，而以身殉之，則不仁矣。女事夫，猶臣事君也。仇牧、荀息，君亡與亡，忠之盛也。其君苟正命而終於寢，雖近臣猶不必死也。若使齊、楚之君死，魯、衛之臣號呼而自殺，則必爲狂易失心之人矣。何以異於是哉！劉臺拱曰：歸太僕曰：女子未有以身許人之道也。女未嫁而爲其夫死，且不改適，是六禮不備，壻不親迎，比之於奔，其言婉而篤矣。中以爲未盡也。事苟非禮，雖有父母之命，夫家之禮猶不得遂也。是故女子欲之，父母若壻之父母得而止之。父母若壻之父母欲之，邦之有司、鄕之士君子得而止之。周公監於二代，而制爲是禮，孔子述之。意周公、孔子不可非乎，則其禮不可過也。故曰：過猶不及。又云：昏姻之禮，成於親迎。後世不知，乃重受聘。以中所見，錢塘袁庶吉士之妹，幼許嫁於高；秀水鄭贊善之婢，幼許嫁於郭。旣而二子皆不肖，流蕩轉徙，更十餘年，壻及女之父母咸願改圖，而二女執志不移。袁嫁數年，備受箠楚，後竟賣之。其兄訟諸官，而迎以歸，遂終於家。鄭之婢爲郭所窘，服毒而死。傳曰：好仁不好學，其蔽也愚。若二女者，可謂愚矣。本不知禮，而自謂守禮，以隕其生，良可哀也。傳曰：一與之齊，終身不二。不謂一受其聘，終身不二也。又曰：烈女不事二夫。不謂不聘二夫也。歸太僕曰：女子在室，惟其父母爲許聘于人，而己無與焉，純乎女道而已，善夫。’弻謂，汪議非也。女子之嫁也，其未嫁之先，禮有六，曰納采，曰問名，曰納吉，曰納徵，曰請期，曰親迎。納采、問名，昏姻之禮所由行也；納吉，禮所由定也；納徴，禮所由成也。故女之繫身於夫，自納徵始，至於請期、親迎，則禮成之後所行之禮也。此禮之行於女氏者也。旣嫁之後，其禮有三：曰同牢，曰見舅姑，曰祭行。同牢者，夫婦之禮所由成也；見舅姑者，婦禮所由成也。故夫之備禮於婦，自見舅姑始。至於祭行，則禮成之後所行之禮也。此禮之行於夫氏者也。禮行於夫氏者，以見舅姑爲成禮，故舅姑旣没，女未廟見而死者，不遷于祖，不祔于皇姑，壻不杖、不菲、不次，歸葬于女氏之黨，示未成婦也。則舅姑在，婦于成昏明日已見而死者，雖未祭行，夫當爲備妻喪之禮，明矣。禮行于女氏者，以納徵爲成禮，故納吉後納徴前壻死者，女視之爲路人，不容有一日之哀也。則死于納徵後者，雖未親迎，女當爲服夫死之服，明矣。何言之？《曾子問》曰：取女有吉日，而女死如之何？孔子曰：壻齊衰而弔，旣葬而除之。夫死亦如之。注云：未有期、三年之恩也。女服斬衰，夫曰有吉日，則納徵以後，昏姻之禮已成者也。女服斬衰，則以至尊之服服之也。鄭云：未有三年之恩，不云未有斬之義。斬重而三年輕，故爲母齊衰之服，父卒亦得三年。而斬則惟君、父、夫三人有之。爲之斬者，以其爲夫也，故孔子上言壻，而此則正其名曰夫。死也，以爲夫而不爲之守，更嫁他人，是二夫也，可恥孰甚焉！傳曰：婦人不貳斬。則旣爲許嫁之夫服斬，當爲父母服期無疑，不嫌于薄其父母者，以斬之服，定于納徵。納徴之禮父受之，則昏姻之禮父成之，斬之服卽父命服之。不爲之斬，是父所成者女初不以爲成也，逆也，且有異志也。爲之斬而仍爲父斬，是父所成者女不純成之也，仍不免於逆也。爲父貳斬且不可，而謂可旣斬之後，棄若弁髦，舍舊謀新，如無前事，其爲辱親，不孝何如哉！汪氏不知納徵之重，不思不貳斬之義，乃謂禮必待親迎而後成，親迎之先，請期之後，徵諸禮，可以改嫁者凡四。於戲！昏姻之禮廢，則淫辟之罪多。斯言也，得無誣禮而導淫乎？請以禮正之。《士昏禮》曰：納徵，玄纁、束帛、儷皮。注：徵，成也。使使者納幣，以成昏禮，是昏禮至納幣而成，一成不變，死生以之。先王所以敎貞專，而防淫泆也。《曲禮》曰：非受幣，不交、不親。注：有禮乃相纒固，是納徵則相纒固也。《坊記》曰：男女無媒不交，無幣不相見。案，相見謂親迎，親迎繫乎納徵，明納徵之重也。《士昏禮》曰：主人入，親說婦之纓。注云，婦人十五許嫁，笄而禮之，因著纓，明有繫也，記女子許嫁。注：許嫁已受納徵禮也。《曲禮》曰：女子許嫁，纓。注：女子許嫁，繫纓，有從人之端也。《春秋》：僖九年，伯姬卒。《公羊傳》曰：此未適人，何以卒？許嫁矣。婦人許嫁，䈂而字之。《解詁》：笄者，簪也。服此者，明繫屬於人，所以養貞一也。《白虎通》曰：陰繫于陽，所以專一之節也。是納徵則爲許嫁，身繫於夫，有從夫之端，昏姻之禮成，而夫婦之情固，專心一志，生死存亡，始終不易，所以爲徵也。故陳氏立曰：六禮皆以納徵爲斷。於是而夫死，則爲之斬，禮有明文。周公制之，孔子述之，鄭君表明之，不可誣也。旣爲之斬，則萬無改嫁之禮。是故不改嫁而在家守志，君子曰貞；適夫之家事其父母，君子曰孝；敎育所後之子，令夫有後，君子曰慈；從夫而死，君子曰烈。借曰不然，則試問服斬何義？納徵何禮？繫纓何心？貞一之節何在？吾恐與未亡再醮相去無幾耳。然則納徵後與親迎後有别乎？曰有。納徵後雖服斬，旣葬卽除，親迎後，則三年，此其别也。别其時，不别其服，斬服至重，傳云不貳斬，不云不貳三年。納徵後夫死，服斬，旣與親迎後同，則其不改嫁，自亦與親迎後同，無疑矣。汪氏所以持改嫁之說者，誤解《曾子問》之文耳。案，《曾子問》曰：昏禮，旣納幣，有吉日，女之父母死，則如之何？孔子曰：壻使人弔，如壻之父母死，則女之家亦使人弔。父喪稱父，母喪稱母，父母不在，則稱伯父、世母。壻已葬，壻之伯父致命女氏曰：某之子有父母之喪，不得嗣爲兄弟，使某致命。女氏許諾，而不敢嫁，禮也。壻免喪，女之父母使人請壻弗取，而後嫁之，禮也。毛氏奇齡《經問》云：旣有吉日，則《昏義》所云請期，《穀梁》所云告期者，皆已行訖。而一旦遭喪，則不得已而壻家有致命，女氏有請。壻家致命，在旣葬後，蓋以解夫前此之告期者也。然後女氏弗敢嫁，謂不嫁此壻也。至女氏之請，在除喪後。除喪可娶矣，而哀尙未忘，故又請。壻弗卽取，謂前期已愆，儘可緩迎也，蓋謙之也。夫然後遲遲，而嫁此壻焉。其曰‘使人請壻弗取’者，本是一句，此從陳氏立《白虎通疏證》節引，其駁注語及未妥處，陳删之，甚是。盧氏云：壻不娶者，哀未忘，不卽圖娶也。而後嫁之，卽嫁於壻之旣已納幣者。弻案，有吉日，故當致命。但納徵而未請期，則有弔，無致命也。必致命者，注云：不敢以累年之喪，使人失嘉會之時。不敢，猶不敢安也。謂有吉日，則壻當如期逆女。今壻有喪，則女當待壻喪終，而壻之伯父之意，則有不敢安于使人久失時而嫁者。蓋以是爲歉，故不得置之不問，而必致命女氏曰：不得嗣爲兄弟。言不得繼前言，而爲兄弟，所以謝己之始告期而今不娶，且必積年累歲遲之，又久而後娶也。女氏順其意，故許諾而不敢執前約以嫁之。許諾者，明非急於成兄弟，俾無以負約失時爲歉也。壻免喪，女之父母使人請壻弗取者，注：請，請成昏，謂壻免喪，可以成昏。女氏以其前有辭來謝，故今先使人請，以荅其意，亦明初不以廢約失時爲意也。請成昏之辭，不曰取，而曰弗取者，毛氏所論得之：所以遂孝子之心也。旣請，則任壻家哀益殺之後，擇日來告，而後嫁之。蓋必女氏先請之，而後壻家踰時得再告期，故此請爲請成昏也。經注之義如此，故陳氏立謂鄭本無别嫁之說，毛氏之解可詳所未備。汪氏乃誤以不敢嫁爲不敢别嫁，壻弗取爲壻喪後背昏而後嫁之，爲别嫁他人，遂援爲請期後可改嫁之證。孔子論禮本意，豈有是哉？又《曾子問》曰：親迎，女在塗而壻之父母死，如之何？孔子曰：女改服布深衣，縞總，以趨喪。女在塗而女之父母死，則女反。注：奔喪服期。案，趨喪則服舅姑齊衰之服也。此皆在規迎後。若未親迎，而女之父母死，則服本服。壻之父母死，則不服。常也，不可過也。若未親迎而夫死，女旣服斬衰，則其後舅姑之喪，當用從服之義服齊衰。父母之喪，當用不貳斬之義，服齊衰期。變也，不爲過也。汪氏泥常禮以論變禮，而譏未親迎壻死從死，與適壻之家事其父母爲之立後而不嫁者爲非禮。是亦未之思也。夫以常禮論之，納徵以後雖身繫于夫，而猶是從父，故必待親迎而後移天，從服舅姑，降己父母；以變禮論之，夫身已死，無復親迎，身旣繫人，靡它永矢，卽當以聞訃之日爲移天之日，創鉅痛深，爲之服斬，從斬而推，則爲舅姑期，因斬而降，則爲父母期，義自相因而至矣。爲之斬者，爲之妻也；爲子之妻者，爲舅姑之婦。旣服斬而後事舅姑，卽同牢、明日見舅姑之義。爲父之妻者爲子之母，旣服斬而爲之立後，奚啻繼母配父、子不敢殊之義？生稱來婦，没稱先妣，所謂以義起禮，稱情立文者也。至合葬之禮，以未成婦者歸葬女氏相較，似厚薄不均。然由服斬之義推之，則合葬無不可者。吾因是而歎聖人論禮之精也。有未成婦歸葬之禮，而後子天父之義明，明乎未見舅姑，雖已同牢而死，子不敢私厚也。有守志合葬之禮，而後妻天夫之義明，明乎已行納徵，雖未親迎而死，妻不敢二心也。斯卽地無去天之義也。汪氏以爲恥，無乃恥所不當恥乎？汪氏又譏其未有夫婦之恩，而重爲之服，以降其父母。此直背經反傳，不待辨矣。且旣受納徵之禮，何謂無夫婦之恩？何謂於壻無因，奉父母之命而服之？何爲不孝？繫纓卽牉合之義，何爲失禮哉？婦人以夫爲天，夫死自稱未亡人。未亡者，待亡也，所繫已隕，生不如死，以身殉之，良可哀矣。卽有遺議，亦不過以毁滅性，以死傷生而已，乃以未嘗事之而爲之死，訾爲不仁。於戲！彼豈惡生而好死哉？誠以身旣繫之，心卽事之，此義無逃于天地之閒，而又恐强暴之來侵辱，以恫亡靈，懼親戚之令改圖，以傷苦志，於是從而死之，斯乃成仁取義，守禮之至者矣。汪氏又設非我大宗强爲之後、齊楚之君死魯、衛之臣自殺之喻以譏之。曾亦思彼二人者路人也，此父母所許嫁之夫，果路人乎？路人而周公、孔子令之服斬乎？郎之戰，魯童汪錡死焉，魯人欲勿殤。孔子曰：能執干戈以衛社稷，雖欲勿殤也，不亦可乎？蓋嘉其爲君敵愾，報食毛踐土之恩，明爲人臣子之義，不聞以身無官守不能避禍亡身辱親罪之也。《檀弓》曰：仕而未有祿者，君有饋焉，曰獻使焉，曰寡君明臣之已得爵者與有祿者同，則妻之已納徵者，亦當與已親迎者同矣。苟未有祿者，一朝遇變而爲仇牧、荀息之事，將以狂易失心詆之乎？而何獨疑於烈女之殉夫乎？歸氏至云，六禮不備，壻不親迎，比之於奔。夫六禮不備、貞女不行者，惡無禮也。今夫死豈無禮乎？昏，《禮記》有有故不親迎者，不以爲奔也，況斬服已制，夫婦之分已定，而後爲之死，若至其家者乎？奔者聞彼有禮，走而往焉，此則聞彼身喪，往而守焉。一則禮在彼而不備，一則禮在我而必行，其相去奚啻霄壤？如必强以相擬，則豈聖人制此斬服，乃妾爲君之斬，非妻爲夫之斬乎？且親迎，禮也，服斬守制，亦禮也。處其常而不待親迎，是自獻其身，無恥之甚者也。處其變而不服斬守志，是自背其天，尤無恥之甚者也。以無可親迎之時，而責其親迎，是欲改嫁者之所藉口也。儒者有主持風化之責，柰何反爲導之，且誣周公、孔子以成其說乎？女子受聘，旣許嫁矣，而謂未有以身許人之道，不明與經文戾乎？事苟得乎禮之正，雖父母不之許，壻之父母不之許，邦之有司、鄕之士君子皆不之許，獨行其是可也，以身死之可也。此烈女之所以可敬可哀也。周公、孔子不可非乎，則納徵、繫纓、服斬之明文，不可没，《曾子問》諸節之精義不可誣，而此禮斷不爲過，斷不可廢也。董子有言：禮重於身。《春秋》傳曰：遠禮不如死。汪氏所言袁之妹、鄭之婢，皆深明大義，篤守經禮，明知其夫之不肖、身之必死，而毅然就之。彼其心以爲，夫者天也，天可逃乎？旣成之而復背之，無義無命孰甚於此？是以執一節而不回，甘九死而無悔，深合於納徵、繫纓之義。女有士行，懦立頑廉，周公、孔子之禮敎，將於二人是繫，君子以爲，非惟有不負恩之仁，不二心之義，且有知命達禮之知，不陷父母、舅姑於不義之孝焉。傳曰：一與之齊，終身不改。又曰：烈女不事二夫。夫旣受聘，則卽將與之齊而事之。故言後可以見前，舉常可以該變，觀一與之齊終身不改，下卽云夫死不嫁。而《曾子問》‘取女有吉日’節夫死之文，與之同義可見矣。孟子曰：說詩者不以文害辭，不以辭害志，以意逆志，是爲得之。說禮亦然。若執一端，而不合全經，以觀其通，則壹與之齊謂同牢也。必同牢而後不改，則但親迎，未同牢者，亦當改嫁矣。衞宣夫人《柏舟》之詩何以列於聖經哉？見《列女傳》。夫婦人未嫁天父，旣嫁天夫。從父者，女道也；從夫者，婦道也。未許嫁之前，惟其父母爲許嫁于人，而己無與，以從父也。旣奉父母之命而許嫁於是人，則於是人生死以之，以從父之義從夫也。天父故天夫，婦道卽女道，猶人臣之以忠爲孝，由子之能仕，父敎之忠也。若旣許嫁之後而猶有改圖，則何異父敎子貳，從之無乃辟乎？從亂命而不從正命，不得爲從父，不得爲孝，女道、婦道，一失俱失。蓋當守而不守，與不當與而與者，其爲無禮同也。則並非與而以爲與者，其爲蔑禮何如耶？而反以爲善耶？汪氏近世通儒，斯議必有激而發。然而世衰道微，人心日薄，深恐一時過激之論，遂爲後世廢禮之階，故據經正之。然則女子未嫁夫死，必不可改圖乎？曰：禮固不許其改圖也。然納徵後，究與親迎後有閒，能守與否在女之志爾。有必守之志而强之改圖，非也；無必守之志而强之守志，亦非也。賢者之行，不可槪諸常人，强人所難，其弊將有不可勝言者。此汪氏之所以有激而云也。又案，《曾子問》言：女未廟見而死，歸葬于女氏之黨。明婦禮至見舅姑而成，夫之備禮於婦，當自見舅姑始，則今世許字未嫁而死，夫家迎其柩而葬之者，未合於禮也。然此尙非無說以處者，與《周禮》所禁嫁殤絕殊。善乎，胡氏培翬之說嫁殤曰：《周禮 媒氏》有遷葬嫁殤之禁。余少讀之，不識其何謂。及壯遊四方，見有子幼死未聘，輒取他人之亡女，合之以爲婚姻，迎而葬之同處，乃恍然曰：是卽《周禮》所謂嫁殤也，是卽《周禮》所謂遷葬也。是今之敝俗，而古人已有之也。夫非古人有之，禮何以有是禁？然禮旣禁之，後人又何必尤而效之也？鄭注謂，生不以禮相接，死而合之，是亂人倫之道，是釋經所以禁之之意也。或問曰：世有許字未嫁而死，而夫家迎其柩而葬之者，非歟？曰：禮，女子許嫁，纓，示有所繫屬。旣嫁而後，夫親脱其纓，則女許字卽屬于夫。其生時已有夫婦之道矣，未可以嫁殤比。或又曰：《曾子問》女未廟見而死，歸葬于女氏之黨，何歟？曰：是禮爲女之無舅姑者言之。蓋以廟見成婦爲重，是聖人論禮之精也。雖然，踰禮之事有可從，有不可從。女許字未嫁，而夫家迎而葬之，是爲風俗之厚，雖過禮，從之可也。若嫁殤、遷葬，失人倫之正，斷乎其未可從也。是純與拜上之别也。觀胡氏此說，夫家迎已聘未娶之婦歸葬，尙爲禮所許，則女許嫁而夫死者，當守志不嫁，益明矣。○錫恭按，曹氏此議至精至確，雖非本章正解，而學禮者必當知此義，爰附著之。",
            "对应经文": "妻爲夫。傳",
            "对应序号": "100008"
        },
        {
            "类型": "锡恭段内按",
            "内容": "阮氏校勘記曰：單疏本作‘爲’，《通解》作‘無’。錫恭按，李氏《集釋》隱括疏文云：‘與臣不異，則作“無”字爲是。’汲古閣本亦作‘無’。",
            "对应经文": "妾爲君。傳",
            "对应序号": "100009"
        },
        {
            "类型": "锡恭段内按",
            "内容": "錫恭按，敖氏引《春秋》傳以明妾與臣同，是也。然大夫以上有臣有妾。若據士而言，士無臣，惟妾得以君道臨之，而其禮與凡爲臣者同耳。不得如敖氏前章說，謂此妾與彼臣同也。讀者分別觀之。",
            "对应经文": "妾爲君。傳",
            "对应序号": "100009"
        },
        {
            "类型": "锡恭段内按",
            "内容": "盧氏《詳校》曰：‘出及’二字義不明，官誤‘及’爲‘反’。錫恭按，‘官’謂殿本也。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "錫恭按，‘布總、箭笄、髽，衰三年’句兼承‘妻爲夫’、‘妾爲君’，不專屬‘女子子在室爲父’。疏未分析。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "錫恭按，此與成人而逆降旁親者對言。曹氏元弼謂，‘斬’下脫‘杖’字。未成人者但得服斬，不得杖，恐未必然。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "錫恭按，此釋注‘關已許嫁之義也’。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "錫恭按，‘髽’下脫‘衰’字。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "顧氏又引《曾子問》‘女在塗而女之父母死，則女反’。錫恭按，彼注云：‘奔喪服期。’疏云：‘今既在塗，非復在室。’故知服期。據注及疏，則不三年也。顧氏引以證此，與鄭義不合，故未錄。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "錫恭按，成人而未嫁者，逆降旁親。《大功章》‘女子子嫁者、未嫁者，爲世父母、叔父母、姑姊妹’是也。惟正尊、至親不逆降。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "胡氏《正義》以彼注專指未許嫁之童子，爲與此注兩岐。錫恭按，正以他經言‘在室’，專指未許嫁者言，故此注特明之，曰‘關已許嫁’。曹氏辨胡氏之誤，正從注中‘關’字探得者也。",
            "对应经文": "女子子在室",
            "对应序号": "100010"
        },
        {
            "类型": "锡恭段内按",
            "内容": "錫恭按，此總承妻、妾、女子子。疏云‘越’固非，引雷說亦微誤。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "曹氏元弼曰：據此，則髽，露紒也，與男子之括髪非一義，明矣。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "陽城張氏本，‘髻’作 。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "曹氏元弼曰：‘布’上脫‘麻’字。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "陽城張氏本‘髻’作 。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "曹氏元弼曰：‘其’當作‘與’。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "曹氏元弼曰：‘如’上脫‘不’字。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，疏以爲并無吉服深衣之衽，非也。既如深衣，必當續衽。注已包於下‘如深衣’句中矣。此注所陳，皆對下《記》立文。云此但言衰，不言裳者，對《記》言衰又言裳也。云‘衰如男子衰’者，如《記》衰、負、辟領，凡《記》已言者也。云‘下如深衣’者，對《記》言帷裳也。云‘衰無帶下’者，對《記》言‘衣帶下尺’也。云‘又無衽’者，對《記》言‘衽二尺有五寸’也。《記》言‘男子衰帶下與衽屬於衣’，此注言‘無帶下無衽’，亦以一‘衰’字領之，知注皆對注言也。而疏言‘並無深衣之衽’，注義豈其然乎？",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，下《記》注云：‘以櫛之木爲笄，或曰“榛笄”。’",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，下《記》疏又有櫛笄用樿，然樿與榛相代爲一，故此疏云然。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "校勘記引周學健云，‘故小記’以下十一字蓋緣下文‘故小記’三字而誤衍。錫恭按，《小記》言惡笄以終喪，亦謂齊衰不杖期者，故云‘無折笄之法’也。此語非衍，‘故’字上屬爲句，惟‘當記文’三字有誤，并有奪文。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "盧氏《詳校》曰：‘十五升’上，浦氏鏜補‘朝服’。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "校勘記曰：‘入’，《要義》作‘人’。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，此述注‘首飾象冠數’之義。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，《通典》散見於各章，今依徐氏《讀禮通考》合敘而錄之。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "闕一字，錫恭按，當是‘質’字。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，此見《通解續》卷十六‘喪服圖式’下，又云：‘妾爲君之長子，與女君同，不服斬衰也。’此語大謬，考楊氏復《序勉斎》，有未及訂正之遺恨，今節錄。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "以上笄。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "锡恭按，此即曹氏云，皇引注文，爲孔所刪節者也。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "沈氏又曰：至齊衰期成服之髽布總榛笄，又自爲一，蓋實四髽而二種也。錫恭按，成服之後，髽皆露紒。齊衰之所異者，笄之櫛也，榛也，總之長八寸也，而髽非有異也。髽惟三種，皇氏不可易。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，成服之髽，雖非所以對冠繩纓，然程氏之意，欲與斬、齊未成服之髽區別，說尚不誤。而下文以注爲非，則以不察注有脫文故也。注有脫文，說見曹氏《校注》，已錄於前。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，胡氏謂未成服、已成服之髽皆爲露紒，於經記各注皆通，與皇氏、賈氏說亦不相違而相成。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，此可正賈疏之失。○以上衰。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，經未明言絰，此以類及。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，他章不著其異者，以舉其隅於此章，故不爲遺也。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，傳本別自爲編，離析者，非子夏。互注篇首，子尹先生辨敖說下。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "此釋三年。",
            "对应经文": "布總，箭笄",
            "对应序号": "100011"
        },
        {
            "类型": "锡恭段内按",
            "内容": "錫恭按，‘反被出’者，反而被出也。方居父喪，反在父母家也。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "曹元弼曰：‘在室’二字衍。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "陽城張氏本亦作‘受後’，洪氏據他本改‘受’爲‘虞’。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "校勘記曰：單疏本無‘則’字。按，依注當有‘則’字，上文述注，作‘則小祥’，亦如之。錫恭按，汲古閣本有‘則’字，知阮氏目校此文，而刊本錄疏文，誤多‘者’字，似校上文述注。考此記上文，述注云云，知非校述注也。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "錫恭按，‘者’字當在‘適人’下",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "錫恭按，‘反’字衍。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "錫恭按，孔氏疏《小記》‘未練而出’句，用此義。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "錫恭按，其一條謂公士大夫之眾臣。",
            "对应经文": "子嫁，反在",
            "对应序号": "100012"
        },
        {
            "类型": "锡恭段内按",
            "内容": "曹氏元弼曰，‘卿’字衍下，故以‘孤’爲公卿，同下。又云‘是以其孤爲公’，無‘公’字，可證。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "金氏曰，追曰降，誤除。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "錫恭按，下傳云：‘帶緣各視其冠。’此帶當以六升布爲之，與齊衰帶大同而小異。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "錫恭按，疏以君謂有地者也，屬下眾臣杖不以即位，讀誤，辨見下。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "校勘記云，‘菜’，《要義》作‘采’，下同。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "惠氏棟校本書眉上云：‘《鄭志》已亡，此不全引，語焉不詳，莫知其義。’",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "校勘記曰：陳、閩、《通解》俱無‘通’字。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "錫恭按，所引天子、諸侯之近臣，固與眾臣異，亦與貴臣殊，以彼貴臣、眾臣同服也。此公、士、大夫之近臣，但與眾臣異，不與貴臣殊，以此貴臣、眾臣不同服也，疏似未爲區別，且《小記》言稅服，證此尤不合。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "校勘記曰：‘以’，《要義》作‘已’。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "錫恭按，敖氏此說似不與注相涉。然天子不厭諸侯，而降其眾臣。天子、諸侯厭公、卿、大夫，而降其眾臣，則以大夫君之尊已殺故也。此數語適足與注相成，故節錄之。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "錫恭按，李氏心傳疑‘士’爲‘卿’傳寫之誤，故方氏辨之。",
            "对应经文": "公、士、大",
            "对应序号": "100013"
        },
        {
            "类型": "锡恭段内按",
            "内容": "曹氏元弼曰：‘麤’下脫‘斬’字。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "曹氏元弼曰：‘麤’下脫‘名’字。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "曹氏元弼曰：‘沒’，殿本改作‘見’。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "錫恭按，《通典》孔倫曰：‘右本在上，爲母本於陰而統外也。’賈疏蓋本於此。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "錫恭按，言冠右，見絰在冠上；言首絰結束，見非要絰之制。此條甚簡而明。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "廣韻》‘䌭生麻’，又‘䌭生枲’也。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "牡麻、苴麻同畝布穜，其子皆苴麻所結者，而中有牡麻，殻無斑，黑文者，牡麻子也",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "《春秋》宣公八年十月，‘葬我小君敬嬴。’《左傳》云：‘旱無麻，始用葛茀。’周十月，夏正之八月也。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "注：‘有大憂者，色必深黑。’",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "《廣韻》引之作‘成子者’，聲之譌也。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "錫恭按，此所引異於《斬衰章》賈疏所引者，此多一‘下’字，云‘使下方’，則惟在下者方也。桐形本圓，削之使方，而方不便於握，故上因其圓以便握，下削使方以象地也。爲母象地，象其下削者也。司馬氏《書儀》云‘爲母上圓下方’，蓋本於此。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "錫恭按，《通典 五服成服篇》引經此章，不釋屨而說斬衰卒哭受服，云藨屨內納，考斬衰卒哭受服，與齊衰始成服同，彼既藨屨內納，則此經藨蒯之菲亦當內納也。",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "錫恭按，傳既釋之，故注不重出。《",
            "对应经文": "疏衰裳齊，",
            "对应序号": "100014"
        },
        {
            "类型": "锡恭段内按",
            "内容": "錫恭按，凌氏先以衰冠升數爲證，亦誤以父在爲母爲衰五升、冠八升。其意則是，其證則非。單存後一證，已足達凌氏之意矣。今故節錄。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "見《通典》",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "《喪服小記》注",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，子尹先生引經四條，證父在不得期者，有爲父後者爲母，證父卒不得爲母者，有大夫之庶子爲其母大功，皆誤。今以其所論者不引經證義易明，故悉刪之。○此條論君母。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，‘父’疑當作‘母’。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "李氏又曰：‘其屈厭之節未聞。’錫恭按，母不厭子，妻不厭妾，當無所屈厭也。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，此二條爲父在者。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，此一條爲父卒者。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，‘見’字上原有‘窺’字，今刪。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "以上論生母。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "表字景升。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，如此說，則父不在者，皆當爲祖三年矣，何獨嫡孫一人乎？此不免微誤。然父亡在祖後，嫡孫爲祖母三年，其說自是，不得以一眚掩之。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，祖母服己周者，以將傳重也。宗廟之重，主婦與主人共之，故嫡孫亦受祖母之重，而服三年也。《",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，此不知祖母亦自有重也。辨見上。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，此謂姑老，而家婦攝家事，其重仍在姑身也。辨詳《不杖期章》‘嫡孫’及《齊衰三月章》‘宗子之母妻’下。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，成粲說非，觀下賀氏說便知。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，賀氏意謂父亡在祖父後，當祖父亡時，己未爲嫡，故服不杖期。今祖母亡時，己乃爲嫡，故服三年。詞義明達，足破劉表、成粲之誤。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，‘母’疑當作‘父’。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，崔氏說謬，與成粲同。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，‘祖’當作‘父’。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，上文論爲祖父服，故因云服斬。然此條所辨者，爲祖母服也。當云‘服三年’。○以上論爲祖母持重。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，此父卒，謂祖父卒也。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "錫恭按，《通典》雖以爲庶子後立文，然庶子、親子，其禮亦同。○此論庶子之子不爲父生母持重。",
            "对应经文": "父卒則爲母",
            "对应序号": "100015"
        },
        {
            "类型": "锡恭段内按",
            "内容": "《喪服小記》：‘爲慈母之父母無服。’",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "錫恭按，此議文甚長，刪取關於經義者錄之。○又按，此論本生繼母不附爲人後者爲其父母節者，彼以不二斬爲義，此以如母爲義，以義類附此節。",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "錫恭按，此引《禮經》同鄭義。",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "錫恭按，庾氏以此服期，比之繼母嫁，則固謂繼母嫁當服期也，同鄭君義，不從王肅說矣。《通典》載庾氏說，有云‘王即情易安’。黃元同先生《禮書通故》引‘王’作‘崔’，且云今誤本作‘王’。崔謂崔氏凱也，蓋據此條以糾正也。",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "錫恭按，此以士庶人繼室爲非嫡，微誤。其議爲前母制服，甚是。",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "之忍反",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "錫恭按，此議父在爲前母服也，與前條微異。以其亦爲前母，依類附錄。",
            "对应经文": "繼母如母。",
            "对应序号": "100016"
        },
        {
            "类型": "锡恭段内按",
            "内容": "錫恭按，此‘立後’本《喪服小記》，然《小記》‘後’字自成一義，如‘爲殤後’等，皆與本經‘後’字例不同。又‘他’下別本有‘子’字。今從單疏。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "曹元弼曰：‘乃’上脫‘長’字。‘或養子是然’，‘然’當爲‘母’。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "校勘記曰：傳文兩言‘如母’，疏俱屬下讀，於文義未順，宜俱屬上讀，謂生養死喪皆如母也。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "曹氏元弼曰：‘之’字衍。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，注‘父卒則皆得伸’，‘伸’字對父在而屈言。疏，士父在已伸矣，對大夫尊厭言。兩‘伸’字義不同，疏釋注，亦微誤。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，此問妾自有子，與傳稱無子者異。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，此答以妾子自有母者，與傳稱妾子之無母者異。云‘不得終爲子之道’者，蓋不服之如母也。問彼而答以此者，其理不殊，可互相證。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，此蓋劉氏刪注文，而傳寫又有脫。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，‘降爵’二字誤倒。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，注云‘其使養之’。不命爲母子，則服庶母慈己之服可也。國君之禮，未見有命爲母子者。譙王之命，不可爲典。要當依庶母慈己之服，大夫之子小功，國君之子則《曾子問》記云‘何服之有’是也。范氏此答，依據甚當。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，《通典》亟稱‘禮疑從重’，‘宜’蓋‘疑’聲近之偽。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，此數語甚是。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，此處經‘如母’推出。然大夫、士禮果可使國君之子同之耶？用古禮當以范說爲正。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，庾說自是從後世之宜，非解經也。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，當云‘妾子幼而母死’。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，《小記》‘爲後’，自成一義，辨已見前。顧氏不逆作《小記》者之志，泥‘爲後’之文，故非《小記》。然顧氏明妾不立後，義甚正大，特未察《小記》‘爲後’與本經‘爲後’義殊耳。又不可不逆顧氏之志，而非顧氏之非《小記》也。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "錫恭按，劉氏之意，子不服繼母黨者，孫得服繼祖母，是子不服慈母黨者，孫得服慈祖母也。又，孫爲祖後者，當祭妾祖母，則亦得祭慈祖母，而有服也。",
            "对应经文": "慈母如母，",
            "对应序号": "100017"
        },
        {
            "类型": "锡恭段内按",
            "内容": "《通解續》引作‘而母爲長子，不問夫之在否，皆三年者。’校勘記曰：‘此蓋黃氏臆改。’",
            "对应经文": "母爲長子。",
            "对应序号": "100018"
        },
        {
            "类型": "锡恭段内按",
            "内容": "錫恭按，母亦有宗廟之重者，故亦重祖禰之正體。然所以有宗廟之重者，以夫爲適子故也。故從夫之義即包於重正之中。傳以‘父之所不降’爲言，其故可思矣。謂從夫非此節之本義可也，謂此節無從夫之義，不可也。《通典》載馬氏融說，亦云從夫服也。",
            "对应经文": "母爲長子。",
            "对应序号": "100018"
        },
        {
            "类型": "锡恭段内按",
            "内容": "錫恭按，此‘宗子’兼大小宗言。",
            "对应经文": "母爲長子。",
            "对应序号": "100018"
        },
        {
            "类型": "锡恭段内按",
            "内容": "盧氏詳校曰：‘者’衍。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "單疏本‘者’作‘皆’，陽城張氏覆刊本改作‘者’。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "校勘記云，‘不’字疑衍文。錫恭按，《深衣》疏引鄭《目錄》云‘士祭以朝服’，則中衣以布明矣。此‘不’字衍文無疑。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "敖氏繼公曰：問者惟疑此章之‘冠’，答者則總以諸章之‘冠’爲言。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "句",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "句",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "錫恭按，布帶澡麻不絕本。此帶乃要絰也，不當引絞帶、布帶爲況。二語亦微誤。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "錫恭按，觀此語，陳氏似未知要絰與布帶之別。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "錫恭按，馬氏注傳，見‘父在爲母節’。",
            "对应经文": "疏衰裳齊，",
            "对应序号": "100019"
        },
        {
            "类型": "锡恭段内按",
            "内容": "李氏又云：‘鄭氏以父在爲母衰五升。’錫恭按，此疏家說，鄭君無此言，李氏誤，辨見記。",
            "对应经文": "父在爲母。",
            "对应序号": "100020"
        },
        {
            "类型": "锡恭段内按",
            "内容": "錫恭按，敖氏又云：‘此主言士之子爲母。’辨見前卷。又云：‘喪妻者必三年然後娶，禮當然爾，非必專爲達子之志也。’辨見上節。",
            "对应经文": "父在爲母。",
            "对应序号": "100020"
        },
        {
            "类型": "锡恭段内按",
            "内容": "原注：如後魏彭城王勰，毁瘠三年，弗參吉慶，乃謂之心䘮。",
            "对应经文": "父在爲母。",
            "对应序号": "100020"
        },
        {
            "类型": "锡恭段内按",
            "内容": "錫恭按，所以安父之心者，以父爲至尊故也。此與家無二尊之義，並行不悖。",
            "对应经文": "父在爲母。",
            "对应序号": "100020"
        },
        {
            "类型": "锡恭段内按",
            "内容": "《日知錄》：‘今制，父在爲母斬衰三年。按《太祖實録》，洪武七年九月庚寅，貴妃孫氏薨，命吳王橚服慈母服斬衰三年，以主喪事，敕皇太子、諸王，皆服期，乃命翰林學士宋濓等修《孝慈録》，立爲定制：子爲父母，庶子爲其母，皆斬衰三年；嫡子、衆子爲其庶母，皆齊衰杖期。十一月壬戍朔，書成。此則當時别有所爲，而未可爲萬世常行之道也",
            "对应经文": "父在爲母。",
            "对应序号": "100020"
        },
        {
            "类型": "锡恭段内按",
            "内容": "錫恭按，妻無既沒而出者。步氏說是，庾氏說支。○又按此亦父在爲母也，故附此節。",
            "对应经文": "父在爲母。",
            "对应序号": "100020"
        },
        {
            "类型": "锡恭段内按",
            "内容": "錫恭按，《讀禮通考》引《日知錄》與此略異，疑彼是初刻八卷本。",
            "对应经文": "妻。傳曰：",
            "对应序号": "100021"
        },
        {
            "类型": "锡恭段内按",
            "内容": "漢戴徳《䘮服變除》：天子諸侯庶昆弟、大夫庶子，爲其母哭泣、飲食、居處、思慕，猶三年也。",
            "对应经文": "妻。傳曰：",
            "对应序号": "100021"
        },
        {
            "类型": "锡恭段内按",
            "内容": "。錫恭按，胡氏說甚精確，惟謂‘鄭氏此注似欠審察’，則未知鄭君此注，意與胡氏義同。余故刪此一語。",
            "对应经文": "妻。傳曰：",
            "对应序号": "100021"
        },
        {
            "类型": "锡恭段内按",
            "内容": "錫恭按，下接子無出母之義云云，已見疏。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，‘非所生’下，當有‘不服’二字。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，此謂所生母被出者。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，疑是王肅、賀循",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，此謂爲父後者",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，‘之’字疑‘無’字之誤",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，殷氏所答，乃庶子爲父後者，爲所生母被出者服，與徐氏答劉范之問，各是一事。《通典》誤合爲一條。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，庾氏末二語爲難成洽發也。然成洽之誤，吳氏商辨之精矣，庾氏不必復辨也。且此二語義亦未是。辨見下節。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，‘則’字上疑脫‘出’字",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "‘又棄爲母之名’下原有‘若不從而見育’一語。錫恭按，繼母被出，無從而見育者，此語與王肅論繼母嫁相似，在此節猶爲淆雜，故刪之。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，《喪服小記》有‘未練而反’、‘既練而反’之文，是妻被出有反之之禮也。然考《雜記》，出妻有禮，則反之尤必有禮，何也？妻既被出，非復己妻，彼既非己妻，己即非夫，豈得以一言命之反也？是必有禮，但佚不可考。公智父後妻王氏在室，而令公智迎已出之夾氏，此何禮也？所謂疾病則亂，非治命也。雖非治命，然母子至親無絕道，豈得較父命之治亂乎？公智迎之是也。夾氏已出，則公智之父非夾氏之夫，夾氏不順公智父命亦是也。公智服之宜如出妻之子爲母，而終心喪三年。公曜則無服。庾氏蔚之論此當矣。○觀夾氏自處以禮，則出之必非其辜，而公曜之不服，徒以怨不順父命，非能深察禮意也。此又當別論。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "胡氏培翚曰：‘妾所生之子，於其母之出也，亦宜服期，以母子之義同也。敖說似亦可通。’",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "《通典》：‘袁準《正論》，爲父後者爲出母無服，喪者不祭故也。其以出不得不降耳，安有母子至親而無服乎？釋服而祭可也。’錫恭按，袁氏以無服爲不安，不能深思，而反駁傳，非也。當從方氏此條。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，‘未出之母’之辭，當改云‘爲母之常’。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，敖氏以出妻之子與大夫之子、君子子爲例，故曰‘主於父在者’也。然傳云‘出妻之子爲父後者’，則明明父不在者亦稱之，故又遁而爲之辭曰：‘蒙經文也。’要之，經稱出妻之子，雷氏次宗說當矣。敖氏說違，子尹先生駁之是也。或疑賀氏循說，亦專主父在，考賀氏云‘父在出母服不減’，‘不減’云者，以爲母之常，父在減於父卒，故此云不減也。雖不減之文主於父在，而所以言不減之故，意顧父卒也，敖說豈可與同論哉？高氏愈又主父沒言。其言曰：‘此蓋指父沒言之。父沒本應三年，因其出也，故降爲期，不敢欺其死父也。若父在而出母沒也，其惟心喪乎？’錫恭按，此大非親者屬之義，不可從。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，此胡氏培翚說。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，再嫁與淫佚不同，此數語微誤。",
            "对应经文": "出妻之子爲",
            "对应序号": "100022"
        },
        {
            "类型": "锡恭段内按",
            "内容": "錫恭按，音爲，不音從，陸氏之篤信鄭學也。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "錫恭按，此句‘母’字上脫‘繼’字",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "錫恭按，據譙氏，則繼母嫁實兼因母，故凡論父卒而母嫁者，皆錄在此節。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "錫恭按，‘於’當作‘與’。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "錫恭按，‘卒哭乃除’二句，經記無徵，不可從。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "文集》題《不養出母議後》。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "見《讀儀禮記》。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "錫恭按，此‘報’字兼承上節，敖說可從。",
            "对应经文": "父卒，繼母",
            "对应序号": "100023"
        },
        {
            "类型": "锡恭段内按",
            "内容": "錫恭按，從服、名服，不皆義服。此句疑有誤字，或當云‘凡臣從君服爲義服’。",
            "对应经文": "不杖，麻屨",
            "对应序号": "100024"
        },
        {
            "类型": "锡恭段内按",
            "内容": "錫恭按，‘之’當作‘以’",
            "对应经文": "不杖，麻屨",
            "对应序号": "100024"
        },
        {
            "类型": "锡恭段内按",
            "内容": "錫恭按，吳氏說甚是。不言齊衰杖期者，猶三年之達乎天子也。",
            "对应经文": "不杖，麻屨",
            "对应序号": "100024"
        },
        {
            "类型": "锡恭段内按",
            "内容": "錫恭按，疏釋至尊善矣，而詞太簡，當云‘是父之至尊，非孫之至尊，故不云“祖至尊”。然父之至尊，孫亦從父而尊之，故直云至尊也。’",
            "对应经文": "祖父母。傳",
            "对应序号": "100025"
        },
        {
            "类型": "锡恭段内按",
            "内容": "錫恭按，‘嫡祖’，謂嫡祖母也，故下文云‘禮，婦人不厭’",
            "对应经文": "祖父母。傳",
            "对应序号": "100025"
        },
        {
            "类型": "锡恭段内按",
            "内容": "錫恭按，《通典》凡庶子之子稱父所生母曰庶祖母，獨此爲適孫眾孫稱祖父之妾，與本節三庶祖母皆不同。",
            "对应经文": "祖父母。傳",
            "对应序号": "100025"
        },
        {
            "类型": "锡恭段内按",
            "内容": "錫恭按，疏不直云何以逗，言世父叔父者句，以傳不曰何以期也，而曰世父叔父何以期也故云。然浦氏鏜連句不逗，而疑‘父’下并脫‘母’字，非也。浦說見盧氏《詳校》。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "‘者’字，盧氏《詳校》引浦云衍。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "曹氏元弼曰：‘父’下脫‘子’字，言世叔父非直與己父爲兄弟一體，又與己祖爲父子一體，故渾言尊者，以明斯義",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "曹氏元弼曰：‘尊’下脫‘爲體’二字。‘二尊’謂父祖",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "錫恭按，‘以’毛本作‘云’",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "錫恭按，惟其一體，而有尊卑，故爲首足。尊若首，故服加隆；卑若足，故降其服。馬氏以曾孫明降者，子有長子，孫有適孫，服不降，惟曾孫皆降在緦故也。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "曹氏元弼曰：‘兄’上似脫‘見’字。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "曹氏元弼曰：‘人之’二字衍",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "曹氏元弼曰：此處有脫，當云‘如在五服外，則爲齊衰三月’",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "曹氏元弼曰：‘時’上脫‘及’字。錫恭按，雷說雖通，而非禮意。禮服通例，女在室者同於丈夫，故注云‘亦如之’。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "錫恭按，方氏此說，循名將以責實也，深得名服之旨。唯引父在爲母期，則泥而失其倫。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "周禮 酒正》疏云‘夫妻片合，與王同體’亦是一證。",
            "对应经文": "世父母、叔",
            "对应序号": "100026"
        },
        {
            "类型": "锡恭段内按",
            "内容": "錫恭按，校勘記云：‘比’，單疏本作‘此’，今考單疏本，實作‘比’。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，疏以上之適子爲妻亦不杖，故云然。其實此不杖不通士之適子也。辨見上章及下文",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "盧氏《詳校》曰：‘無尊之妻’四字衍。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘在小功’上，疑有脫文，爲從父昆弟已稱‘《小功章》云’，不當復云‘在《小功》’，又‘皆’，俱詞也，單舉從父昆弟，又不當云‘皆’也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "曹氏元弼曰：‘旁及昆弟’上似脫‘以公尊’三字",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "盧氏《詳校》曰，‘母’衍",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，馀尊厭，當與厭降合爲一義。公之庶昆弟即公子也，疏與此析爲兩義，未是",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "‘女子’下，浦氏鏜增‘子’字，見盧氏《詳校》",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "陽城張氏本改‘比’爲‘此’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘夫人’二字當作‘大人’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此兼士之適子，故曰‘凡’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此專屬大夫適子，‘直去’云者，非但不以即位而已。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，《小記》曰：‘父在庶子爲妻以杖即位可也。’敖說不別適庶，顯與經背。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "敖說大夫於庶婦降之，而至於不服，其子降之而至於大功。錫恭按，方氏駁之之意，庶婦在《小功章》，大夫降一等，當緦麻，不當不服，乃胡氏培翚說大夫無緦麻，故至於不服。錫恭謂大夫信無緦麻，則貴臣在《緦麻章》，非大夫之服，而士之服也。然則士其有臣耶？此與鄭義相背，當從方氏說爲正。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘可’當作‘何’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此謂天王正尊之親也。若旁親，則同天王而絕。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，宗子，謂自姪以下嗣爲諸侯者也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘母’字衍",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘母’亦衍",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "旁親降一等，緦麻絶也。凡以尊所降而不服者，弔服加緦之絰帶，而往哭之",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此語謬。禮，不臣則服之，臣則不服，詳見《大功章》。下云‘諸侯所不臣，絕不服也’，其繆正同",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，當云‘則無馀尊之厭’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘菜’當作‘采’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘女子’下當重‘子’字",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，下‘昆弟’下脫‘之子’二字",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此亦謂諸侯正尊之親",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，爲其族旁親無服，此說非，當從田氏瓊王后降服議，以尊降一等，而不絕也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，昆弟爲父後者，傳曰：婦人雖在外，必有歸宗曰小宗，故服期也。大夫不以尊降其大宗，而謂大夫妻以尊降其小宗乎？當從田氏瓊說，并不以尊降也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，女子不重‘子’字者，不專指己子也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘成人’字誤，或當作‘成君’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，‘與己尊同’語似微誤，當云‘母妻，父所不降，其所不降，亦不降也’",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此似指適孫及非正體而爲後者",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，此外親亦謂外祖父母及妻之父母",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，士女爲大夫妻，不降自祖已上，則大夫女爲國夫人，亦當服自祖已上。一舉一不舉，以類推之。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "《喪服》例，父在偁公子，父没偁公之昆弟",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "欲以别父在無服也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "又以別爲母妻期也",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "錫恭按，君在時厭其子，而不厭其婦，故公子之妻爲其君姑齊衰，先君馀尊當同此例，厭其子而不厭其婦矣。今馀尊所厭中，有爲妻大功一條，則厭生者之說是也。",
            "对应经文": "大夫之適子",
            "对应序号": "100027"
        },
        {
            "类型": "锡恭段内按",
            "内容": "各本作‘第也’，阮氏校勘記曰：第，單疏、《要義》俱作‘弟’，下同。按《說文》無‘第’字，古者‘兄弟’之‘弟’與‘次弟’之‘弟’同字，後人不達，六書之恉，妄爲分別，故改此文",
            "对应经文": "昆弟。【注",
            "对应序号": "100028"
        },
        {
            "类型": "锡恭段内按",
            "内容": "錫恭按，當作‘從祖父小功’",
            "对应经文": "昆弟。【注",
            "对应序号": "100028"
        },
        {
            "类型": "锡恭段内按",
            "内容": "所加之正服，後人亦間有稱夲服者，以對他所加降者言也。",
            "对应经文": "昆弟。【注",
            "对应序号": "100028"
        },
        {
            "类型": "锡恭段内按",
            "内容": "《説文》：曰部，昆同也，从日从比",
            "对应经文": "昆弟。【注",
            "对应序号": "100028"
        },
        {
            "类型": "锡恭段内按",
            "内容": "校勘記曰：‘之’疑‘子’字之誤。錫恭按，如阮說，義當屬下句讀。",
            "对应经文": "爲眾子。【",
            "对应序号": "100029"
        },
        {
            "类型": "锡恭段内按",
            "内容": "錫恭按，賈本此注無‘在室’二字，疏與注本離後合，故今本有之",
            "对应经文": "爲眾子。【",
            "对应序号": "100029"
        },
        {
            "类型": "锡恭段内按",
            "内容": "曹氏元弼曰：‘及下昆弟之子者’七字衍",
            "对应经文": "爲眾子。【",
            "对应序号": "100029"
        },
        {
            "类型": "锡恭段内按",
            "内容": "《讀禮通考》引‘又’作‘不’",
            "对应经文": "爲眾子。【",
            "对应序号": "100029"
        },
        {
            "类型": "锡恭段内按",
            "内容": "《讀禮通考》引作‘未至於成人’",
            "对应经文": "爲眾子。【",
            "对应序号": "100029"
        },
        {
            "类型": "锡恭段内按",
            "内容": "錫恭按，此可見傳注同。兩義非相遠也，而相成也。",
            "对应经文": "昆弟之子。",
            "对应序号": "100030"
        },
        {
            "类型": "锡恭段内按",
            "内容": "錫恭按，敖氏云：‘古之文法，不可以單言昆，故連弟言之。’盛氏此條足以破之。",
            "对应经文": "大夫之庶子",
            "对应序号": "100031"
        },
        {
            "类型": "锡恭段内按",
            "内容": "錫恭按，《大功章》‘大夫之庶子爲母、妻、昆弟’，注云：‘其或爲母，則妾子也。’是以爲母爲專指妾子，而爲妻昆弟固兼適妻之眾子言也。張氏駁賈疏甚當。",
            "对应经文": "大夫之庶子",
            "对应序号": "100031"
        },
        {
            "类型": "锡恭段内按",
            "内容": "‘爲庶孫’上",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "阮本有‘皆’字。校勘記云：單疏、《要義》俱無‘皆’字，按各本注俱有‘皆’字。",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "曹氏元弼曰：當爲‘是以鄭云，凡父於將爲後者，非長子皆期’",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "盧氏《詳校》曰：‘“祖”衍。’曹氏《校釋》曰：‘“祖”當爲“之”。’",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "錫恭按，不杖期例稍寬，不當以三年之例繩之。張說似是，姑與疏說兩存，以俟考。",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "錫恭按，虞氏駁賀氏說最當。庾氏證以有適婦無適孫婦，尤合鄭義。惟云孫婦隨夫服祖，降一等，宜周，則未然。凡婦從夫服，從夫之本服也。其傳重之服，與夫同受重，則從夫受重之服；不與夫同受重，則從夫本服而已。猶之公子之妻爲其皇姑，從其本服，不從其厭降之服也。有從輕而重者，則亦有從重而輕，要以本服爲斷耳。庾氏說大醇而小疵。",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "孫婦爲大夫之祖父母大功。夫爲祖後，則其妻從服期。若姑在，姑持重，孫婦仍大功而已。曾孫以下皆然。",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "錫恭按，說見前",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "錫恭按，脫‘傳’字‘",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "錫恭按，此數語微誤。《內則》所云，冢婦攝姑事而已，非傳重也。《特牲》‘饋食禮’注：‘主婦，主人之妻，雖姑存，亦使之主祭祀。’云‘使之’者，姑使之也，與《內則》‘每事必請於姑’義相成，非遂爲傳重也。宗子不孤，攝父事而不敢代父，則冢婦攝姑事，豈遂代姑耶？故曰‘非傳重’也。《小記》注明云‘姑不厭婦’，又安得云婦厭於姑耶？",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "以上釋嫡孫婦。○嫡孫婦爲夫之祖父母義與此最近，并錄於此。",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "‘姓’原誤‘姪’",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "錫恭按，殷氏後答未足杜徐氏後難。夫父之出後及還反者，父移其禰若祖，子從父而移其祖若曾高者也。父承重，祖禰之名不易，特以尊服服所後受重者耳。受重者惟父一人，子安得從而加服乎？殷氏何不以此答之？○又按，來孫得及高祖之父，本當有服，說詳《齊衰三月章》‘曾祖父母’下。○釋承重者之子服，因無可類從，故附麗於此。",
            "对应经文": "適孫。傳曰",
            "对应序号": "100032"
        },
        {
            "类型": "锡恭段内按",
            "内容": "‘在’下疑脫‘此’字",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "盧氏《詳校》此下又補‘宗子’二字",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，單疏‘者’作‘之’，據陽城張氏本改",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：‘別子’下似脫一‘子’字，此用《大傳》注‘別子子弟’之文也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：義不甚分明，大約謂家家皆有繼禰之小宗，仍世事繼高曾祖之小宗。上傳所云，謂當家之小宗也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：此‘則繼’當爲‘則此經’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：‘領’下毛本《通釋》有‘族人’二字，是",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "校勘記云：‘祖’下陳、閩、《通解》俱有‘以及’二字。曹氏元弼曰：有者是。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，都邑之士在學士之外，而但知尊禰，則此士所知尚淺，當非在朝之士。注云‘近政化’尤足證非在位者也。蓋都邑之士與野對，而‘士’特‘人’之變文爾，非上中下士也。并不指居士，居士亦在學士中",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "校勘記云：‘之’字衍",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "校勘記曰：‘謂論’二字《要義》倒。按，‘論謂’疑當作‘論爲’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼，‘對’下增‘文’字",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "采地大夫，曹氏，乙爲大夫采地",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "校勘記曰：《要義》作‘亦曰邑，邑曰筑’，曹校於‘亦云’下更增‘都’字",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：‘領’下似脫‘族人’二字",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "校勘記：按，當云‘又上祭別子爲太祖而不易’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，尊者尊統上，卑者尊統下，自承上文‘天子以下’言之，非指大宗小宗而啟下文‘尊之統’也。疏微誤",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "此釋經在此章之義。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此條最要在‘不以尊卑親疏爲降’一語。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "刪一語",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，‘皆’下疑奪‘云’字，否則，‘以’‘其’二字誤倒。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，金氏又引記而改記文，非也，故刪一語。辨見記",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，族父母在《緦麻章》，此及下句云‘無服’，誤",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "例同，義相近而有不同",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，程氏說見《喪服足徵記》卷八兄弟服例表",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "以上釋傳降其小宗。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "陳氏立《疏證》：次‘者’字舊脫，盧據《通典》補。末‘者’字舊作‘也’，亦譌。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "《疏證》：‘古者’舊譌‘聖者’，‘其’舊作‘於’，盧據《儀禮通解》改正",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "《疏證》：‘祖遷於上’二句，舊譌作‘高祖遷於上，宗則易於下’，盧據《通典》改。‘父宗’舊不重，亦據《通典》補。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "《疏證》：《禮 大傳》云：别子爲祖，繼别爲宗。注：别子之世嫡也，族人尊之，謂之大宗，是宗子也。但鄭以次句指繼别之大宗，言此以指繼别之小宗，言微異耳。‘自爲其子孫祖’，舊作‘自爲其子孫爲祖’；‘繼別者’‘者’舊作‘也’，無‘所謂’二字。盧并據《通典》補改。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此庶子謂下正也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此承上文‘則遷’而言。言不遷者，唯宗大宗也。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此語誤，詳後",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：此推據大宗言",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "‘之後’，陳氏立《白虎通疏證》引作‘其後’。錫恭按，作‘其後’是",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，‘故曰祖’下，當重‘祖’字",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，杜以祖爲高祖。祖者，別子也，則繼別即繼高祖，而何以一爲百世不遷之宗，一爲五世則遷之宗？以此詰杜，杜說立破。吾師不以是駁之者，以此特其失之一端耳。自王肅、杜預以來，與鄭君立異者，大率以公子君命爲宗，與別子世嫡爲宗並爲一談，互纏交葛，故務在辨而別之，則杜說破而王肅等說皆破也。肅說見《通典》。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "太祖，統祖，及太祖，及始祖之所自出言。《荀子》：‘王者天太祖。’則始祖所自出，亦太祖也。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "見《王制正義》",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "以上釋尊之統。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，《漢書 公孫弘等傳》贊引《論語》‘何足算也’作‘何足選也’。‘算’與‘選’音近相假，有擇義。此假‘算’爲‘選’，故以‘算’爲分別。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，禰不必拘爲廟稱，父亦有稱禰者。此云‘尊禰’，及《小記》‘不繼祖與禰’是也。王父可稱祖，則父何不可稱禰？下傳云‘父卒，然後爲祖後者服斬’，此‘祖’指謂王父，非廟稱也。隱元年，《公羊解詁》曰：生曰父，死曰考，入廟稱禰。此對文則然，散文則通也。《爾雅》注引‘考妣延年’，生而稱考，是其例也。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "庶士、庶人無廟，祭於寢",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "據下二‘及’字言耳",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "‘一是’至此，《正義》文",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "句",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "非别子而始爵者也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "《正義》原本如《鄭志》答趙商云，云‘至爲太祖’接云‘故鄭答趙商問’。弻案，云‘如《鄭志》答趙商’者，疑謂如《鄭志》答趙商之意也。此《王制》所論，至‘不得立始爵者爲太祖’，疑孔氏釋其意之語，故鄭以下乃正引其文，先舉其意於上，而後引其文於下，以證實之也。故‘鄭答’，‘答’疑當作‘志’，王氏復、武氏億同校輯《鄭志》，以‘趙商問’以下錄入卷中，而以答趙商‘此《王制》’以下錄入《補遺》。同在一處者，而分隸之，殆亦有疑於此也。然不敢臆定。觀《正義》下文，鄭必知周制云云，則又似上所引者亦皆元文果爾，則‘故鄭答’當作‘又鄭志’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，叔彥又言宗法下達庶人，大宗之義上達天子諸侯，皆於經未見明徵，未敢深信，故今未錄。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此下引《通典》，已見《斬衰章》‘爲人後者’節",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "此條釋傳適子不得後大宗。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "案，宋祖帝乙與鄭祖厲王有別。宋以帝乙爲太祖，不以微子爲太祖；鄭則以桓公爲太祖，又特立厲王廟而祖之耳。魯、衛與鄭同。是宋之太祖與他國異，魯、衞、鄭之太祖仍與他國同也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "以上釋注。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，許氏所論，爲大宗後者也。族無支子則絕小宗以後大宗，戴次公、范元平所論是也。此既成爲大宗之後，後雖昆弟皆亡，義不得還本家矣。許氏說恐未是",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，當作‘文’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，以景後乙，本爲非禮。曹氏所論，足正禮變之失。《易》曰：‘無咎者，善補過者也。’此與已練而後人者略殊",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，‘及’疑‘反’字之誤",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，景本不當爲甲服周，直以追服爲補過耳，與女子子適人者爲父殊矣。難者以之相準，可謂擬不以倫。曹氏謂婦人成重制於父，然被出者不繫於夫矣，此語恐未是",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，張氏知景後於乙爲禮之失矣，而乃遷禮以就失，謂於禮不追。此禮何疑，以文代人之失禮？此孟子所謂非禮之禮也。雖曹氏不復答，終當以曹議爲正。○此條釋變禮。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此語誤，詳見《齊衰杖期章》",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此語非如母之義，詳‘繼母嫁’節",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，劉氏以繼母爲名服，未是。既云如母，於六術爲親親，其報之也亦然。劉氏以報爲義，亦非。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，以下所論，統言本生，不切繼母，今故不錄。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "閻氏若璩曰：‘案，伯母服期，所生父繼室亦服期。澹欲服伯母服者，不肯解官申心喪耳。祖儉以不孝刺之，得其情矣。’○以上釋爲本生繼母。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此說亦微誤，詳見‘女子子爲祖父母’下辨孔倫說。茲特取其大判耳",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此可見爲父之本生父以出而降大功所由來舊矣",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，‘因’當作‘殷’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此所引庶子之祭，與《曾子問》記本意不合，不得謂之確證",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此問者之詞，劉氏所不取也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此以上論父之本親，以父所後之家計其親疏，不從父本親降等也。賀氏、孔氏讀記文，於‘所爲後之兄弟之子若子’，皆有奪文倒文，故爲此說",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，‘士’疑當作‘丁’",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "曹氏元弼曰：謂止降一等，不累降也。二猶重也",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此以上論父之本親皆依父本親服降一等。",
            "对应经文": "爲人後者爲",
            "对应序号": "100033"
        },
        {
            "类型": "锡恭段内按",
            "内容": "錫恭按，此承上節言也。男子爲人後，女子子適人，其出降均也，而其次先後如此，故云然",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "‘在室’下，曹氏元弼增‘父則’二字",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "曹氏元弼曰：‘斬’字、‘云’字似衍",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭案，‘貳’與‘二’不同，曹氏元弼辨之，此疏混‘二’於‘貳’，誤",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭案，疏雖混‘二’於‘貳’，然於服制不違鄭義，迥異後儒",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "曹氏元弼曰：‘遂’如‘得爲其子遂’之‘遂’",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "校堪記曰：‘子’下，陳、閩俱衍‘夏’字。錫恭按，‘夏’字未必衍，容‘子’字下屬",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，‘天子’當作‘王后’",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭案，此約詞耳，詳見記‘宗子孤爲殤’節",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，女子嫁爲大夫妻，體於夫之尊，而降其旁親。體於夫，不復厭於父，婦人不能貳尊之義也。庾氏所論，陳義甚精。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "二語本疏",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，‘服’下疑脫‘之不得爲貳從也，故丈夫有君若長子之服’共十七字",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "費氏念慈案：‘婦人不貳斬，爲人後者亦不貳斬，卽凡爲丈夫者亦皆不貳斬，但凡爲丈夫者，其斬本無可貳，爲人後者與婦人則有可貳，而不敢貳。故傳特於此兩經下明之，所云‘不貳斬’者，謂親服中之至尊者，不敢有兩也，皆與君服無渉。’弻案，費説甚是。君服以義制，與以恩制者本劃分。長子服亦以傳重而加，與爲父之尊親兼至者迥異，其斬皆不得與父之斬相貳。賈氏以丈夫爲君若長子斬爲貳斬，失其旨也。觀兩傳言不貳斬之義，則知凡爲丈夫者之爲君若長子非貳斬也。知凡爲丈夫者之爲君若長子非貳斬，則益知持重大宗者爲小宗斬爲貳斬，爲君若長子斬非貳斬；從夫者爲父斬爲貳斬，爲君斬非貳斬也。若不以兩傳上下參校，而以丈夫對婦人，因決之曰：‘婦人不貳斬，則丈夫有二斬。斯服制服意兩失之矣。傳之貳斬是副貳之貳，非一二之二，後人混之，故多岐説。又案，父在爲母期，父卒爲母三年而不斬，此亦凡爲丈夫者不貳斬之事，但正服非降服，與此兩經異也《",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "尊者，尊其所從之天也。君無關從否，則尊之不爲貳尊也",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "據熊義，則鄭注所云‘雖在他國猶來爲三年’者，據同姓言也",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "‘從母’上各本有一‘及’字。校勘記云：惠棟校宋本無，江氏永疑‘從母’下脱‘之女’二字。《服問》疏引熊氏說，爲從母之女。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，李氏引《服問》，誤‘外’爲‘內’，故下云‘則內宗爲君亦期矣’。胡氏以《服問》原文校正，則語意不貫。叔彥則據《正義》錄入，未檢李氏原書，故并改下‘內宗’爲‘外宗’，然與李氏意并不戾。今仍之",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "文王世子》曰：‘五廟之孫，祖廟未毀，雖及庶人，冠、取妻必吿，死必赴。’此其所以當服也。《大傳》曰：‘族人不得以其戚戚君位也。’此其所以不服親服，而服尊服也。《昏義》曰：‘古者婦人先嫁三月，祖廟未毁，教于公宮。’此婦人所以與男子同服尊服也。尊服雖自親服加，然而純乎尊尊矣。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "或曰：君非婦人服，而婦人服之何居？曰：以其爲公子、公族、公之兄弟也。以人言，則婦人閒有君服；以經傳論服之義言，則君服固非婦人服。爲婦人制者，惟未嫁從父，旣嫁從夫之服耳",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，云‘歸父母之宗’者，明宗爲父母家之宗也，與鄭義合。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，‘亦’者，關《大功章》姑姊妹女子子適人者而言也。女適人者以昆弟爲小宗而不降。彼小宗子視之，則等是姊妹適人者也，故不報。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，期亦齊衰，所以別者，在三月齊衰，下當有‘三月’二字。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭按，謂女子子適人者爲四小宗服皆不降，固鄭注義也。小宗且不降，矧在大宗，則謂爲五宗皆與男子同，不分在室、適人，說亦有理。然‘丈夫婦人爲宗子’節注云：‘婦人女子子在室及嫁歸宗者也。’又似嫁而非歸宗者不爲宗子服矣。俟再考。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "見《檀弓正義》《",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭案，謂成人而未嫁者",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭案，此論出降之義頗明，惟謂‘女子子生而有適人之道’，似太快，當云‘女子子成人而有適人之道’。",
            "对应经文": "女子子適人",
            "对应序号": "100034"
        },
        {
            "类型": "锡恭段内按",
            "内容": "錫恭案，此段誤，辨見下曹氏說。○傳○",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "錫恭按，‘問’字衍",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "錫恭案，母子至親無絕道，此云‘與己絕’，不合鄭義",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "曹氏元弼曰：‘名’上脫‘不’字",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "锡恭案，金氏此說，致爲精確。惟又謂鄭君《小記》注過生分別，則非也。夫有主後者，特異居之大者耳。世固有繼父，雖無主後，逮子之少長也，而不同財者亦有并不同居者，則同居異財及昔同居而今異居，安得不別爲二品也？今故節錄。",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "錫恭案，賈疏固細密矣，然傳‘子無大功之親’文在‘與之適人’上，乃原與之適人之故也。則既隨母嫁，不當有大功之親矣。其或有之，乃子家之過，非繼父之道闕也。賈疏別初隨母往時三事，以已有大功內親同爲一事之闕，猶密中有疏。",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "敖曰：是子於繼父本無服，特以三者具且同居，故爲服此服。若先同居，後異居，則降而三月，是又於三者之外以居之，同異爲恩之深淺而定服之重輕也。《小記》言同居異居者與此異，更詳之。",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "賈疏，案《郊特牲》云：‘夫死不嫁，終身不改’。《詩》共姜自誓，不許再歸，此得有婦人將子嫁而有繼父者，彼不嫁者自是貞女守志，而有嫁者雖不如不嫁，聖人許之。《",
            "对应经文": "繼父同居者",
            "对应序号": "100035"
        },
        {
            "类型": "锡恭段内按",
            "内容": "校勘記曰：下八字今本脫。曹氏元弼曰：似可省",
            "对应经文": "为夫之君。",
            "对应序号": "100036"
        },
        {
            "类型": "锡恭段内按",
            "内容": "錫恭按，士無臣，此兼言士，誤也。",
            "对应经文": "为夫之君。",
            "对应序号": "100036"
        },
        {
            "类型": "锡恭段内按",
            "内容": "錫恭案，‘志’字疑衍",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭按，爲無主者不降服，不言昆弟之女子子報，惟言姑姊妹，則此‘伯叔’二字誤，當云‘反於昆弟及姪耳’",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，‘云’疑‘子’",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，此七字不可曉，當有奪誤",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，觀雷氏此條，則魏晉諸儒必有解‘姑姊妹報’，謂爲昆弟及姪無主者，姑姊妹報之以期，故爲此辨。",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，公子章，疑即記",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，李氏以兩相加爲報，故以女子子爲非報，以一加一不加也，與賈疏‘不須言報’意不同。",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，此條本與下經‘唯子不報’合說，故有‘父以尊降’之文。惟其論‘惟子不報’，與鄭注違。今節錄其半。",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，‘主’當作‘王’",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，‘及’字衍",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，‘卿大夫’三字衍",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "錫恭案，此杜氏檃括傳記而爲之辭也。但所云‘命婦無主者爲其昆弟之爲士者亦如之’，於傳記未見明徵，且與尊降例不合，俟商。",
            "对应经文": "姑、姊妹、",
            "对应序号": "100037"
        },
        {
            "类型": "锡恭段内按",
            "内容": "曹氏元弼曰：‘君’似當爲‘父’，‘祖’字似衍。此但順傳文釋之",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭案，《服問》原文‘驂乘’上有‘僕’字",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "李氏又云：君之適殤、適婦，從服無文。案下記，‘君之所爲兄弟服，室老降一等’，則君爲之服者，臣皆從服也。錫恭案，國君尊，群臣從服惟有齊衰，則適殤、適婦自不當從服矣。大夫君卑，從服者惟室老，而不以齊衰爲限，雖小功以下，猶可降一等從之，不得以彼例此也。李氏又引庾氏蔚之說，則固不以此爲定論矣。",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭按，‘姊’下脫‘妹’字",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "以上釋爲君之妻。",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭按，爲大子，亦從君而服，而大夫之適子亦服者，考《夏官 諸子職》云‘國有大事，則帥國子而致於大子’，鄭君以國子爲公卿大夫士之副貳，謂其適子也，是大夫之適子有致於大子之事，故爲大子服也。盛氏以爲臣下自應有服，非從服，釋小君則是，而以釋大子則非矣。○此條釋君之妻及長子。",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭按，此乃假傳辭以明己意，與傳本義不同",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭按，凌曉樓先生兩引‘父卒，然後爲祖後者服斬’，於傳文本意似未能精審。黃先生此條足以正之。",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "謂庶子也",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭按，此非釋經，故附錄於後。",
            "对应经文": "爲君之父母",
            "对应序号": "100038"
        },
        {
            "类型": "锡恭段内按",
            "内容": "錫恭按，‘誠’，疑‘誡’之爛文",
            "对应经文": "妾爲女君。",
            "对应序号": "100039"
        },
        {
            "类型": "锡恭段内按",
            "内容": "錫恭按，此及下條皆附論妾服。",
            "对应经文": "妾爲女君。",
            "对应序号": "100039"
        },
        {
            "类型": "锡恭段内按",
            "内容": "錫恭按，此數句誤引，非《喪服傳》文，乃《雜記》論父在爲母及爲妻之制",
            "对应经文": "婦爲舅姑。",
            "对应序号": "100040"
        },
        {
            "类型": "锡恭段内按",
            "内容": "錫恭按，此下有脫文",
            "对应经文": "婦爲舅姑。",
            "对应序号": "100040"
        },
        {
            "类型": "锡恭段内按",
            "内容": "錫恭按，女子子在室爲父斬衰，適人則降爲齊衰，故傳云‘不貳斬’，以其本有斬道也。舅姑本無斬道，而李苕議亦引不貳斬者，折時俗之妄議也。時俗爲舅姑三年，蓋必曰舅斬姑齊，觀宋乾德著令可見。故以不貳斬折之也。後儒多以不貳斬爲說，大意略同。",
            "对应经文": "婦爲舅姑。",
            "对应序号": "100040"
        },
        {
            "类型": "锡恭段内按",
            "内容": "錫恭按，爲君之父母、夫之父母，從服也。爲祖父母，非從服也。此則同而異者也。",
            "对应经文": "婦爲舅姑。",
            "对应序号": "100040"
        },
        {
            "类型": "锡恭段内按",
            "内容": "錫恭按，‘母’字當是衍文",
            "对应经文": "婦爲舅姑。",
            "对应序号": "100040"
        },
        {
            "类型": "锡恭段内按",
            "内容": "錫恭按，大夫、士，庶子爲後，其妻亦與於祭。既與於祭，即不得服其本服。凌氏特以君夫人舉隅耳。其實庶子爲後者，妻皆不得服本服也。不得服本服，當與夫同緦麻三月，以皆取節於三月不舉祭也。",
            "对应经文": "婦爲舅姑。",
            "对应序号": "100040"
        },
        {
            "类型": "锡恭段内按",
            "内容": "陽城張氏本‘爲’作‘而’",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "錫恭按，妾之從服，從女君也。雷氏云嫌從於君，修辭微誤",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "錫恭按，‘故降’二字當倒，‘降’字上屬爲句。",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "胡氏培翬曰：雷氏兼公子與君同體言。按，《緦麻章》‘庶子爲父後者爲其母’，傳曰：‘與尊者爲一體，不敢服其私親也。’據此則公子非爲父後者不得云與君同體矣。雷說未的。",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "錫恭按，此但論公妾，而大夫妾義該其中。",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "錫恭按，‘每云’者，兼釋下傳也，與注義稍違矣。",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "敖氏繼公作‘",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "錫恭按，當云‘從乎女君而爲之’",
            "对应经文": "公妾、大夫",
            "对应序号": "100042"
        },
        {
            "类型": "锡恭段内按",
            "内容": "曹氏元弼校曰：‘謂’字衍",
            "对应经文": "女子子爲祖",
            "对应序号": "100043"
        },
        {
            "类型": "锡恭段内按",
            "内容": "敖曰：女子子適人，不降其祖者，不敢以兄弟之服服至尊也。此不敢降之語，與大夫爲祖父母之傳同，皆失之",
            "对应经文": "女子子爲祖",
            "对应序号": "100043"
        },
        {
            "类型": "锡恭段内按",
            "内容": "曹氏元弼曰：‘鄭’當作‘傳’",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，‘弟’字衍",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，‘及’字當在‘諸侯’下。此卿大夫謂天子之卿大夫也",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，經傳以姑姊妹、女子子無主者專指命婦立文，緣士妻以下，大夫當以尊降，而王后夫人未有無主者也。天子無子，王族皆可爲之後；諸侯無子，公族皆可爲之後。則既爲后夫人矣，焉有無主者乎？《通典》稱嫁於王者後，嫁於諸侯無主者，經傳未見此文，蓋誤述也。○又按，上言大夫之子，下言爲大夫命婦者，明尊同不降也。命婦爲昆弟爲士者，何以亦如之耶！",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，唯子不報，李氏說最爲得之。傳之意著，而注所以箴傳之失亦明。",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，敖又謂：‘嘗爲大夫而已者，亦用大夫之禮可知。’非也。仕焉而已者，爲舊君齊衰三月。夫子致仕，以無臣而爲有臣爲欺天。此不用大夫禮之明證也。蓋大夫在位而卒者，未嘗已也。故其妻猶用命婦之禮。彼仕焉而已者，與此異矣。",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，尊與父同，則父所不降矣，故子亦得遂。",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，此與盛氏說不同，然亦可備參考。",
            "对应经文": "大夫之子爲",
            "对应序号": "100044"
        },
        {
            "类型": "锡恭段内按",
            "内容": "錫恭按，李氏之意，舉大夫以通乎天子、諸侯也。然爲適孫，則天子、諸侯與此禮同，而祖父母則惟創業之天子、始封之諸侯與此禮同。其繼體者與此禮不同矣。繼體之君爲祖父母，說見‘臣從君服祖父母’節。",
            "对应经文": "大夫爲祖父",
            "对应序号": "100045"
        },
        {
            "类型": "锡恭段内按",
            "内容": "敖曰：大夫所以降其旁親，而不降祖與適者，聖人制禮，使之然也。非謂大夫之意亦欲降此親，但以其爲祖與適，故不敢降之也。此傳之言，似有害於義理。",
            "对应经文": "大夫爲祖父",
            "对应序号": "100045"
        },
        {
            "类型": "锡恭段内按",
            "内容": "敖氏又曰：‘葢女君雖體君，亦未見有重降其私親者。’錫恭按，《大功章》‘爲姑姊妹嫁於大夫者’，服之者，有大夫之妻爲嫁於大夫者惟以出降，則可見適士者重以尊降矣。敖氏此二語非也。辨詳《大功章》。",
            "对应经文": "公妾以及士",
            "对应序号": "100046"
        },
        {
            "类型": "锡恭段内按",
            "内容": "盛世佐曰：‘傳’當是‘殤’字之誤",
            "对应经文": "疏衰裳齊，",
            "对应序号": "100047"
        },
        {
            "类型": "锡恭段内按",
            "内容": "錫恭按，‘冠帶’二字疑互誤",
            "对应经文": "疏衰裳齊，",
            "对应序号": "100047"
        },
        {
            "类型": "锡恭段内按",
            "内容": "錫恭按，‘經’蓋‘輕’之誤",
            "对应经文": "疏衰裳齊，",
            "对应序号": "100047"
        },
        {
            "类型": "锡恭段内按",
            "内容": "錫恭按，下記‘齊衰四升’節注云：‘服之首主於父母，推而上之，則不杖麻屨者主於祖父母，而此服自主於曾祖父母矣。’吳氏此條，實本鄭義。",
            "对应经文": "疏衰裳齊，",
            "对应序号": "100047"
        },
        {
            "类型": "锡恭段内按",
            "内容": "錫恭按，據疏，引譙氏周語",
            "对应经文": "疏衰裳齊，",
            "对应序号": "100047"
        },
        {
            "类型": "锡恭段内按",
            "内容": "錫恭按，疏所論設經次敘固雖盡據此條，爲東壁、竹邨所詆，然二家所論次，未必合經義，容俟再考",
            "对应经文": "寄公爲所寓",
            "对应序号": "100048"
        },
        {
            "类型": "锡恭段内按",
            "内容": "曹氏元弼校曰：衛侯當爲所寓",
            "对应经文": "寄公爲所寓",
            "对应序号": "100048"
        },
        {
            "类型": "锡恭段内按",
            "内容": "錫恭按，‘以’、‘已’通",
            "对应经文": "寄公爲所寓",
            "对应序号": "100048"
        },
        {
            "类型": "锡恭段内按",
            "内容": "敖氏又曰：‘國君五月而葬，此止於三月，不特制爲國君服者，辟天子也。諸侯之大夫爲天子繐衰，既葬除之，特制之服也。’錫恭按，此說非也。信如敖說，則畿內之民服天子宜無所辟矣，何以亦齊衰三月乎？",
            "对应经文": "寄公爲所寓",
            "对应序号": "100048"
        },
        {
            "类型": "锡恭段内按",
            "内容": "胡氏培翚曰：‘寄公有被天子削地而失國者，則盛世固有之。’",
            "对应经文": "寄公爲所寓",
            "对应序号": "100048"
        },
        {
            "类型": "锡恭段内按",
            "内容": "‘雷’字誤，《讀禮通考》引作‘者’",
            "对应经文": "丈夫、婦人",
            "对应序号": "100049"
        },
        {
            "类型": "锡恭段内按",
            "内容": "李氏又曰：‘宗子母在，雖不爲宗子之妻服，然舅没則姑老，宗子之妻收族承祭之重，異于他人，故宗子母在，得爲妻禫。’錫恭按，此說非也。《小記》言‘宗子母在爲妻禫’者，爲妻本禫，嫌於宗子母在，則宗子之妻不尊，而不得禫，故特記此以著之，則爲妻禫者，正其同於他人，而非異於他人也。今不錄。",
            "对应经文": "丈夫、婦人",
            "对应序号": "100049"
        },
        {
            "类型": "锡恭段内按",
            "内容": "敖又曰：‘婦人者，謂絶屬之女子子在室者及宗婦也。’錫恭按，所云‘宗婦’，蓋謂異姓來嫁者也。夫異姓也，而何以服宗子耶？不數嫁者歸宗而數來婦，非宗道也。",
            "对应经文": "丈夫、婦人",
            "对应序号": "100049"
        },
        {
            "类型": "锡恭段内按",
            "内容": "錫恭按，即賈疏",
            "对应经文": "丈夫、婦人",
            "对应序号": "100049"
        },
        {
            "类型": "锡恭段内按",
            "内容": "敖曰：‘丈夫、婦人於宗子、宗子之母妻，若在嫂叔之列者則不服之。’錫恭按，盛氏駁敖說是矣。然其釋經婦人兼有異姓來嫁，故此婦人於宗子仍用敖說而不辨，則去疾猶未盡也。",
            "对应经文": "丈夫、婦人",
            "对应序号": "100049"
        },
        {
            "类型": "锡恭段内按",
            "内容": "少計一文",
            "对应经文": "丈夫、婦人",
            "对应序号": "100049"
        },
        {
            "类型": "锡恭段内按",
            "内容": "殿本‘言’作‘嫌’",
            "对应经文": "爲舊君、君",
            "对应序号": "100050"
        },
        {
            "类型": "锡恭段内按",
            "内容": "錫恭按，惟其自同於庶人，故稱謂與庶人同，而其服亦同也。",
            "对应经文": "爲舊君、君",
            "对应序号": "100050"
        },
        {
            "类型": "锡恭段内按",
            "内容": "如‘成公九年，季文子如宋致女，復命，公享之，穆姜出於房，再拜’是也",
            "对应经文": "爲舊君、君",
            "对应序号": "100050"
        },
        {
            "类型": "锡恭段内按",
            "内容": "錫恭按，此二者亦足見恩深於民矣。",
            "对应经文": "爲舊君、君",
            "对应序号": "100050"
        },
        {
            "类型": "锡恭段内按",
            "内容": "錫恭按，傳稱小君，似專指國君言者，舉中以見上下也。考《斬衰章》‘爲君’上兼天子，下兼卿大夫，有采地者爲君，斬衰者皆當爲小君服期，是《不杖期章》‘君之母妻’亦上兼天子之后，下兼卿大夫內子也，見爲臣者爲君斬，爲小君期，則致仕者降服皆當爲齊衰三月，而小君亦非專指國君夫人。天子之臣爲王后，大夫之臣爲內子，不當有異也。",
            "对应经文": "爲舊君、君",
            "对应序号": "100050"
        },
        {
            "类型": "锡恭段内按",
            "内容": "錫恭按，此爲吳氏紱說而發。吳氏云：‘古大臣進退不苟，微嫌細故則奉身而退。如子文三仕三已，柳下惠三黜可見也。鄭注專以老與廢疾爲致仕，似未該。’吳說如此，駁吳所以伸注也。",
            "对应经文": "爲舊君、君",
            "对应序号": "100050"
        },
        {
            "类型": "锡恭段内按",
            "内容": "盧氏文弨曰：注疏本‘圻’作‘畿’",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "錫恭按，庶人爲民與在官者之通稱。注云‘庶人或有在官者’，言‘或有’則不盡在官也。不在官者，民也。疏云‘下同於民’，說成庶人與民爲二矣，非",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "《白虎通》又云：‘天子七月而葬，諸侯五月而葬者，則民始哭素服，先葬三月成齊衰，期月以成禮葬君也。’錫恭按，上‘寄公爲所寓’注云：‘三月而藏服，至葬又更服之，既葬而除之。’鄭君意，所寓者諸侯也，葬以五月，而寄公服止三月，故藏服待葬也。寄公同於民，則民亦如之。鄭義如此，則先葬三月而成服，鄭君所不取也。所以不取者，服以表哀，有先重後輕者矣，未有先輕而後重也。",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "錫恭按，《私箋》謂此注明經所包，甚是。蓋以《斬衰章》‘君’注校之，彼君爲天子諸侯及有地卿大夫，而此爲天子諸侯言，外見有地卿大夫，其地之庶人無服也。",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "見‘大夫爲舊君’下",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "王朝之卿大夫受封畿內者，與外諸侯同是國君，不得與，但食采不繼世者並論",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "錫恭按，此服自是庶人爲國君之常，與陪臣無預也",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "錫恭按，上經‘君之母妻’注曰：‘爲小君服者恩深於民。’是鄭君之意，謂民與小君無服也。吳氏說是。",
            "对应经文": "庶人爲國君",
            "对应序号": "100051"
        },
        {
            "类型": "锡恭段内按",
            "内容": "錫恭按，疏言如此，言外見尊卑敵者當反服也。近儒多言疏誤，然疏誤在修詞偏重，而於禮例固不誤也",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "曹氏元弼曰：‘衰’上脫‘齊’字",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，此與下經‘舊君’，注皆謂‘待放者也’，而有已去未去之分。下傳所云‘君掃其宗廟’，未去者。如是已去者，亦有之。《孟子 離婁篇》，‘有故而去，則君使人導之出疆’，又先於其所往，是待放已去者也。下文云‘去三年不反，然後收其田里’，則前此不收其田里也。田，粢盛之所出；里，宗廟之所在。則不收其田里，即掃其宗廟之謂也。故云，已去者亦有之也。戴氏聖所云，即《孟子 離婁篇》之義，與下經‘舊君’自別。彼爲未去，此爲已去也。",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，淳于氏意，未去者不爲舊君，則經稱舊國君者，爲已去者也。此與鄭君義合者也。",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，此可證大夫在外者之反服。",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，此語可正鄭昕、淳于睿之謬",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，長子未去，固在其國也。惟猶之在其國，故鄭君云‘猶民’。",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，萬說是矣。下‘舊君’注云：‘妻子自若民也。’則上‘舊君’亦妻子自若民也。經特著於此者，此大夫已去者也。嫌不服，故著其服，由已去者，而未去者可推也，由待放者而致仕者可推也。至上經‘舊君’中有大夫君，則其妻、長子無服，又不可概論也。",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，賈疏云：‘此大夫在外，不言爲本君服與不服，以有尊卑不敵，不反服者也。’然經既云‘大夫’，不當有違大夫，及之大夫者，胡氏說爲長，惟胡氏又云‘若恩義已絕，則雖所仕之君尊卑敵亦不服，其妻子亦不得服於國中矣’，按，此是禮教廢壞後事，經者道其常，非禮經所宜有也。",
            "对应经文": "傳：何以服",
            "对应序号": "100053"
        },
        {
            "类型": "锡恭段内按",
            "内容": "錫恭按，此上難袁準之駁，文主丈夫，故云‘因讬得存其繼嗣’，此下乃論女子",
            "对应经文": "繼父不同居",
            "对应序号": "100054"
        },
        {
            "类型": "锡恭段内按",
            "内容": "錫恭按，‘必’徐氏《通考》引作‘畢’",
            "对应经文": "繼父不同居",
            "对应序号": "100054"
        },
        {
            "类型": "锡恭段内按",
            "内容": "錫恭按，母嫁并攜其男女，則徐氏所答者得禮之正矣。若有女無男，繼父無爲女子筑宮廟之理，似始即不同居矣，其當爲不同居繼父與？俟考。",
            "对应经文": "繼父不同居",
            "对应序号": "100054"
        },
        {
            "类型": "锡恭段内按",
            "内容": "锡恭按，繼父之服，三月爲正，期年爲加，詳見《期章》。敖以此章爲因同居者而殺，則是以期爲正矣，微有參差。",
            "对应经文": "繼父不同居",
            "对应序号": "100054"
        },
        {
            "类型": "锡恭段内按",
            "内容": "他本‘曾高’作‘高曾’，此依單疏。校勘記云：正與《通典》所引注合。錫恭按，單疏述注，亦先高祖後曾祖，不得以此先曾後高，遂謂單疏所據之本同於《通典》所引注也。阮記須善會",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，此不當爲義服，辨已見前",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "敖氏又曰：‘兄弟之服，大功以下皆是也。小功者，據當爲曽祖之本服言也。’錫恭按，此與傳立異也。傳曰‘小功以下爲兄弟’，故易之爲‘大功以下’。考兄弟與昆弟別，惟《喪服》有此例，而此經於大功之親，未有稱兄弟者。敖說不知何據，不可從也。又謂：‘日月雖減於小功，而衰麻之屬實過於大功，且專爲尊者之服，是以日月之多寡有所不計。’錫恭按，此以恩殺而減其日月，且重彼而減此，所以爲稱情立文，烏得云不計？尤不可從也。",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，《儀禮經傳通解續》：唐貞觀十四年，侍中魏徵奏：‘謹按，高祖、曾祖舊服齊衰三月，請加爲齊衰五月。’《開元禮》爲曾祖父母齊衰五月，高祖父母齊衰三月。",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "沈氏又云：‘曾祖之所以減至三月者，爲欲與齊衰之加相折除也。葢曾祖之本服小功，加一等則爲大功。大功者，亦兄弟之服也，不敢以服至尊，故又加一等而爲齊衰。父與祖加一等，曾祖恩疏而顧加二等，不可也。故於其本月數而降一等，以月數之降除衰服之加，得加服止一等，視祖之衰服與年月各加一等者，仍有其殺，不嫌于恩之疏而服之重矣。’錫恭按，經言無受，是三月者，以大夫士之葬爲節也。沈說似精而實誤，不可以無辨。",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "文多不全載",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，天子謂始受命而王者也。中有諸侯，亦謂始封者",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，沈存中、李寶之說既非正解，而又以《小記》‘以三爲五，以五爲九而親畢’爲旁殺生文。然《小記》明言‘上殺下殺旁殺’，非專指旁殺也。故亭林先生錄《夢溪筆談》而刪此語。健庵不能通知舅氏意，并錄已刪者於《通考》中，而寶之謬與之同，皆列禦寇所謂，歧路之中又有歧焉者也。",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "後人謂之髙祖",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，此二語大誤，程易疇謬說，實自此語啟之",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "晉徐農人問殷仲堪謂‘假如玄孫持髙祖重，來孫都無服’，及《賀循傳》謂‘髙祖已上五世、六世無服之祖’者，並非",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "僖公二十八年",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "史記 孟嘗君傳》：‘孫之孫爲何？曰：爲玄孫。’",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "信南山正義》；‘自曾祖以至無窮，皆得稱曾孫。’《",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，此駁顧氏‘後人謂之高祖’《",
            "对应经文": "曾祖父母。",
            "对应序号": "100055"
        },
        {
            "类型": "锡恭段内按",
            "内容": "錫恭按，大夫爲宗子，雖絕屬者不降。馬氏以五屬爲言，微誤。",
            "对应经文": "大夫爲宗子",
            "对应序号": "100056"
        },
        {
            "类型": "锡恭段内按",
            "内容": "錫恭按，李氏以《曾子問》‘宗子’爲小宗，當考。",
            "对应经文": "大夫爲宗子",
            "对应序号": "100056"
        },
        {
            "类型": "锡恭段内按",
            "内容": "敖又云：‘前條云“丈夫婦人爲宗子、宗子之母妻”大夫此服既如衆人，則命婦亦宜然也。’錫恭按，敖說誠是，然上文‘婦人’敖兼宗婦說，則此云命婦，亦必兼宗婦說。兼宗婦說則非也，此不可不辨。",
            "对应经文": "大夫爲宗子",
            "对应序号": "100056"
        },
        {
            "类型": "锡恭段内按",
            "内容": "錫恭按，盛氏世佐以此大夫爲大宗子，不降，因推以及四小宗皆不降，與秦氏所譏者略異，但未有以見其必然。俟考。",
            "对应经文": "大夫爲宗子",
            "对应序号": "100056"
        },
        {
            "类型": "锡恭段内按",
            "内容": "錫恭按，所以重出者，以與大夫爲類也",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "曹氏元弼曰：‘皆’字似衍",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "曹氏元弼曰：‘言國’二字似重出",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，‘繼土地’未解其義，此當從鄭氏《私箋》，說見上",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，子未去，固庶人也，當爲庶人爲國君之服。此云無服，非也",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，其異在父未去國時，因父未去有異，嫌父已去亦異，故著之。，詳‘大夫在外’節",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，賈疏以大夫已去者爲無服者謬，辨見本節。",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，云‘不敢自比於留臣’者，若其不去固自留臣，若其已去，全非留臣。此待放未去，故不敢自比於留臣，與鄭義同。",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，此二語誤。子思對魯穆公言禮失之後，相報之情。若論禮之正，無是事也",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "‘敢’，崇城謝氏本作‘其’。錫恭按，‘敢’字上脫‘不’，下脫‘如’",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "‘虛’，《讀禮通考》引作‘虐’",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，‘云’當作‘人’",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，劉  父曰：‘違而仕者不反服舊君，避新君也。’此說非也。爲新君服斬，爲舊君服齊衰三月耳。褚氏之說足以正之",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "錫恭按，此指敖繼公說",
            "对应经文": "舊君。【注",
            "对应序号": "100057"
        },
        {
            "类型": "锡恭段内按",
            "内容": "曹氏元弼校曰：‘下’字衍",
            "对应经文": "曾祖父母爲",
            "对应序号": "100058"
        },
        {
            "类型": "锡恭段内按",
            "内容": "曹氏元弼校曰：‘嫁’上脫‘未’字",
            "对应经文": "女子子嫁者",
            "对应序号": "100059"
        },
        {
            "类型": "锡恭段内按",
            "内容": "陽城張氏本‘不’上有‘下’字",
            "对应经文": "女子子嫁者",
            "对应序号": "100059"
        },
        {
            "类型": "锡恭段内按",
            "内容": "曹氏元弼校曰：案，‘上章’至‘重也’，此文不可讀，今刪正云：‘案，上章爲祖父母本無降理，不須言嫁、不嫁，故直云女子子爲祖父母，傳亦直言不敢降其祖，不言嫁未嫁，至此乃言者，謂曾祖輕，尚嫁者未嫁者皆不降，況祖父母重者，皆不降可知。是舉輕以見重也。’",
            "对应经文": "女子子嫁者",
            "对应序号": "100059"
        },
        {
            "类型": "锡恭段内按",
            "内容": "錫恭按，此說是，然所以不敢降者，尊祖故也。但以恩言，猶有微誤。",
            "对应经文": "女子子嫁者",
            "对应序号": "100059"
        },
        {
            "类型": "锡恭段内按",
            "内容": "義見上章‘大夫之子爲姑姊妹無主者爲命婦者’",
            "对应经文": "女子子嫁者",
            "对应序号": "100059"
        },
        {
            "类型": "锡恭段内按",
            "内容": "錫恭按，此云‘嫌或有所降’，李氏《集釋》亦云‘嫌即得降其祖’，皆未然。曾祖正尊，嫁者且不降，未嫁者何嫌？蓋成人有出道，降與不降與已嫁者同，故嫁者未嫁者恒連文也。",
            "对应经文": "女子子嫁者",
            "对应序号": "100059"
        },
        {
            "类型": "锡恭段内按",
            "内容": "錫恭按，齊衰者，謂眾子以下；斬者，指長子也。",
            "对应经文": "大功布衰裳",
            "对应序号": "100060"
        },
        {
            "类型": "锡恭段内按",
            "内容": "錫恭按，‘斬衰章’傳云‘鍛而勿灰’，所謂灰者，用欄灰以鍛治，見考工記㡛氏與雜記錫衰之加灰不同，此疏云‘加灰’，微嫌無區別。",
            "对应经文": "大功布衰裳",
            "对应序号": "100060"
        },
        {
            "类型": "锡恭段内按",
            "内容": "錫恭按，此‘大功’當作‘小功’。",
            "对应经文": "大功布衰裳",
            "对应序号": "100060"
        },
        {
            "类型": "锡恭段内按",
            "内容": "錫恭按，‘齊’當作‘衰’。",
            "对应经文": "大功布衰裳",
            "对应序号": "100060"
        },
        {
            "类型": "锡恭段内按",
            "内容": "錫恭按，此可正程氏瑤田之謬說。",
            "对应经文": "大功布衰裳",
            "对应序号": "100060"
        },
        {
            "类型": "锡恭段内按",
            "内容": "錫恭按，此大戴禮 本命篇文。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "校勘記曰：玉篇云：‘眄’俗作‘䀎’。說文：‘眄，目偏合也。’俗以眄、盻、盼混爲一字，故遂誤爲盻、盼，宜作眄。錫恭按，眄下又云：‘一曰衺視也’，此用衺視義。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "曹氏元弼曰：‘止’當爲‘正’",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "曹氏元弼曰：‘故同’二字似當倒。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘緦麻’二字誤，此與下‘七歲’對，蓋指始生三月者也。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘已爲子’三字當考。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘未嫁’當作‘未許嫁’。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，唐石經亦從‘手’。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘不’字衍。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，敖說病根在以絰纓爲垂，又以斬衰絰苴麻之左本爲纓，齊衰絰牡麻末之在左者爲纓，轉輾相誤，遂成非先王之法服，而此樛垂之說，特其誤之枝葉也。辨互見‘斬衰章’。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "胡氏培翚曰：‘殤而無服者，謂但哀傷之而已，非謂哭也。’引戴氏此條而曰：‘云既葬止哭，於理尤合，則所謂無服之殤以日易月者，亦但不飲酒、不食肉、不作樂而已。’錫恭案，喪大記，期、大功之喪，既葬食肉飲酒。期終喪不食肉、不飲酒，父在爲母爲妻是，不飲酒、不食肉，尤重於哭也。戴氏以此說無服之殤疑於重。胡氏以哭爲太重，而從戴氏此說，疑於以重爲輕，均失之。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "胡氏培翚曰：傳不云七歲以下，而云不滿八歲以下者，謂必實歷七歲，入八歲限，乃爲下殤。如每歲十二月，七歲八十四月，若有八十五月者，爲滿八歲，否則仍在七歲限內，未滿八歲矣。射氏所謂以月計者，殆合傳意也。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭案，‘服’上脫‘無’字。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭案，此言以大功、小功差之，宜有在緦麻者而年極幼稚，不當爲之服，固曰‘無容’。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘笄’字誤，胡氏正義改作‘限’。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，此既不在中殤之年，則應服七月者指何人？又爲謬中之謬，而《私箋》未暇辨也",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，以射氏說繹之，則及第八年之生月方爲八歲。此又似以第九年生月之上一月爲滿八歲，與射氏小異，當從射氏說",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "蔡氏德晉曰：‘《左傳》，國君十五而生子，是固有年十四五而婚娶者矣。律以傳文十九至十六爲長殤，十五至十二爲中殤，則父與夫皆有卒於殤之年者矣。既冠昏，不得復以殤服服之，則凡有妻子者，皆勿殤可也。’",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "徐氏《通考》引‘以’作‘已’，當從之",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘宜則’疑倒",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "《讀禮通考》引《宋書 禮制》作‘叔子’。錫恭按，草書‘叔’形近‘升’，因誤‘叔’爲‘升’也",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，此句上下當有脫文。《讀禮通考》引‘已’字上有‘異於’二字",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，鄭君《殤小功章》注曰：‘大夫爲昆弟之長殤小功，謂爲士者若不仕者也。’以此知爲大夫無殤也。夫爲大夫且無殤服，況胙茅土而爵公侯者乎？杜氏夷、庾氏蔚之、陸氏澄、朱氏异之議自是正論。然古之未冠而爲大夫者，必其形智夙成，賢能蚤著，非常之士，故勿殤而無疑。後世祗以天潢貴胄，年在童孺，而膺爵土，世儒故多異議也。然則其失在蚤封，而不在勿殤也。蓋封建既異於古，而服術中兼尊尊者，難以盡合於禮矣。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "錫恭按，‘殤’上原脫‘不’字，今補。",
            "对应经文": "子、女子子",
            "对应序号": "100061"
        },
        {
            "类型": "锡恭段内按",
            "内容": "校勘記曰：‘殤降’，《要義》無‘殤’字",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "徐氏乾學曰：‘案《祭法》明云：“王下祭殤五。”鄭康成曰：“諸侯大夫不降適殤，天子亦如之。”摯虞說謬矣。’",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "《讀禮通考》引作‘今庶孫四歲則誓之’",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "錫恭按，蔡克之論正矣，惟云‘臣不殤君者，自謂如太孫等之臣不殤耳，太子唯尊於東宮，東宮臣不殤之耳’，竊疑此亦非周公制禮也。古者太子無臣，其爲太子屬者，猶今君之臣也。《周官 諸子職》‘掌國子之倅’。大鄭云：‘國子，卿大夫士之子也。’鄭君增成其業，謂是公卿大夫士之副貳。《諸子職》又云：‘國有大事，則帥國子而致於太子，惟所用之。’鄭君注云：‘國子屬太子。’是卿大夫士之適子爲副貳者，爲太子屬也。而《服問》云：‘大夫之適子爲太子，如士服。’士爲太子，從君服期，則大夫之適子如之者，亦從君服期。不服斬而服期，明未爲太子臣也。《服問》言如士服者，先云爲君，則大夫之適子爲君服斬明，尚爲今君臣也。國子屬太子，而尚爲今君臣，未爲太子臣，安得謂東宮有臣乎？孔子曰：‘家無二主。’臣庶之家且然，況天子諸侯乎？太子無臣，家無二主之義也。太孫視太子矣。",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "錫恭按，原脫‘其前’至‘既誓’十七字，適當《讀禮通考》按語之一行，蓋傳抄者誤脫，今補",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "錫恭按，徐氏謂爲嫡孫期年耳，非指殤服也。然徐說自誤",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "按，本論無國名，亦無虞名",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "錫恭按，‘繼’字誤，或云本作‘計’，音近致誤",
            "对应经文": "叔父之長殤",
            "对应序号": "100062"
        },
        {
            "类型": "锡恭段内按",
            "内容": "校勘記曰：聶氏本作‘屬之於武’，單疏本‘屈’字蓋‘屬’字之誤",
            "对应经文": "其長殤皆九",
            "对应序号": "100063"
        },
        {
            "类型": "锡恭段内按",
            "内容": "校勘記曰：單疏本無‘纓’字，似脫。聶氏、《通解》俱有",
            "对应经文": "其長殤皆九",
            "对应序号": "100063"
        },
        {
            "类型": "锡恭段内按",
            "内容": "錫恭按，此但言此章之服之異耳。此章所異者，又有九月、七月之期，而他章之中從下者異者尤多。",
            "对应经文": "其長殤皆九",
            "对应序号": "100063"
        },
        {
            "类型": "锡恭段内按",
            "内容": "曹氏元弼校曰：‘既略’上脫‘殤章’二字",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "曹氏元弼校曰：‘以’似當爲‘於’",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "陽城張氏重刊本作‘小功至葬’，《校勘記》曰：‘單疏誤“大”。’",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "曹氏元弼曰：‘小功’二字衍",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "曹氏元弼曰：‘以’、‘已’通",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "《校勘記》曰：單疏本‘正’下無‘言’字，《通解》、楊氏俱有。曹氏元弼曰：有‘言’字是",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "盛氏世佐曰：‘後’下疑脫一‘受’字",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "錫恭按，此非練，而去絰也，‘練’字誤，當云‘既卒哭’",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "錫恭按，此‘絰’字衍文",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "錫恭按，此言‘衰裳’，故云。然若絰，則小功亦受以葛絰也",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "敖氏又云：‘婦人異於男子者，不葛帶耳，小功亦然。《檀弓》曰：“婦人不葛帶。”’錫恭按，此又與鄭君立異也。《士虞禮》注云：‘齊斬，婦人帶不變，大功小功者葛帶。’此大功小功婦人葛帶之明文也。敖於此大功云‘不葛帶’，而又云‘小功亦然’，明明與《士虞》記注相反也。《閒傳》、孔疏足以證之。",
            "对应经文": "大功布衰裳",
            "对应序号": "100064"
        },
        {
            "类型": "锡恭段内按",
            "内容": "曹氏元弼曰：‘親’字當在‘昆弟’上。錫恭按，但言昆弟，則同父昆弟可知。疏意同父昆弟相親近，故爲之期也",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "曹氏元弼曰：‘不傳’二字當倒。",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "《讀禮通考》引‘’作‘耽’，下同",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "《讀禮通考》引‘令’作‘今’",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "《讀禮通考》引‘匿’作‘慝’",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "《讀禮通考》引‘真’作‘直’",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "私喪，猶言心喪",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "《讀禮通考》引‘姓’作‘性’",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "錫恭按，裴祗所論者從弟，故附錄於此。",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "錫恭按，爲弟三年，益不可訓",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "錫恭按，此事夫子所不許",
            "对应经文": "從父昆弟。",
            "对应序号": "100066"
        },
        {
            "类型": "锡恭段内按",
            "内容": "錫恭按，兄弟非昆弟也。疏誤引，當引上傳‘降其小宗’。",
            "对应经文": "爲人後者爲",
            "对应序号": "100067"
        },
        {
            "类型": "锡恭段内按",
            "内容": "錫恭按，此於注義甚合，而與敖氏自爲之例以攻注者不同，可見敖氏胸無定見也。",
            "对应经文": "爲人後者爲",
            "对应序号": "100067"
        },
        {
            "类型": "锡恭段内按",
            "内容": "錫恭按，陳氏說爲無嫡子者言。若有嫡子者，并無嫡孫一人，皆庶孫也。",
            "对应经文": "庶孫。【注",
            "对应序号": "100068"
        },
        {
            "类型": "锡恭段内按",
            "内容": "錫恭按，婦爲舅姑本服大功，齊衰期者，從夫而加隆者也。以適婦與長子并論，則長子者正體，而適婦者正而不體者也，故降其加隆之服，而不降其本服也。疏意蓋如是。○又按，自此以下，單疏皆闕，從陽城張氏敦仁刊本錄疏。張氏序云：‘自卅二至卅七，損失六卷，校以魏鶴山《要義》而循其次第者。’魏所用，即景德本也。",
            "对应经文": "適婦。【注",
            "对应序号": "100069"
        },
        {
            "类型": "锡恭段内按",
            "内容": "《司服》‘凡凶事服弁’，服注：‘服弁，喪冠也，其服斬衰齊衰。’",
            "对应经文": "適婦。【注",
            "对应序号": "100069"
        },
        {
            "类型": "锡恭段内按",
            "内容": "《小記》注曰：‘凡父母於子，舅姑於婦，將不傳重於適，及將傳重者非適，服之皆如庶子庶婦也。’",
            "对应经文": "適婦。【注",
            "对应序号": "100069"
        },
        {
            "类型": "锡恭段内按",
            "内容": "錫恭按，此係專屬女子子，故次在此。疏謂‘抑之，欲使厚於夫氏’，則此在爲夫族服之前，未見所抑，亦奚自使厚哉？殆傅會之詞也",
            "对应经文": "女子子適人",
            "对应序号": "100070"
        },
        {
            "类型": "锡恭段内按",
            "内容": "錫恭按，昆弟爲父後者，惟父沒乃有之，父在則本無爲父後者，皆眾昆弟也。父沒，則別於爲父後者、爲眾昆弟也。與注義同。",
            "对应经文": "女子子適人",
            "对应序号": "100070"
        },
        {
            "类型": "锡恭段内按",
            "内容": "錫恭按，主言對馀意，主言父沒者，則父在者其馀意也。此就注意而別其孰爲主言，孰爲馀意，非破注也。",
            "对应经文": "女子子適人",
            "对应序号": "100070"
        },
        {
            "类型": "锡恭段内按",
            "内容": "錫恭按，此足正賈疏之誤。",
            "对应经文": "女子子適人",
            "对应序号": "100070"
        },
        {
            "类型": "锡恭段内按",
            "内容": "此爲後與他處爲後略異，他處爲後猶爲嗣，兼存没言。此爲後是代父爲宗，專據父没言",
            "对应经文": "女子子適人",
            "对应序号": "100070"
        },
        {
            "类型": "锡恭段内按",
            "内容": "錫恭按，‘名’上《通解》有‘姪之’二字",
            "对应经文": "姪，丈夫、",
            "对应序号": "100071"
        },
        {
            "类型": "锡恭段内按",
            "内容": "錫恭按，馬氏此條，爲經中‘報’字作解也。何以言之？爲姑適人者，上經已言之，則丈夫姪不必言‘報’也。女子子在室與男子同，則婦人姪之在室者爲姑，已在上經中，亦不必言‘報’也。惟兩出不再降，義非特著不明，經故特設‘報’文，而馬氏因嫁姑爲嫁姪以明嫁姪爲嫁姑，而以‘俱出’釋之，見經中‘報’字專爲嫁姪立文也。惟設辭既簡，而又軼見於他書稱引，遂令讀者疑不能明，如云不然，經中明有丈夫，何以專言嫁姪？馬氏決不憒憒若斯也。○然則此經‘報’字專屬諸嫁姪乎？是又不然。惟嫁姪不可不言‘報’，而丈夫姪及婦人姪之在室，何妨共此‘報’文也？原作文之初，固爲嫁姪而設，逮成文之後，遂爲凡姪所共，此又修辭者自然之勢也。",
            "对应经文": "姪，丈夫、",
            "对应序号": "100071"
        },
        {
            "类型": "锡恭段内按",
            "内容": "錫恭按，‘服’當作‘復’，音近而誤也",
            "对应经文": "姪，丈夫、",
            "对应序号": "100071"
        },
        {
            "类型": "锡恭段内按",
            "内容": "錫恭按，《通典》於喪服，惟鄭君注不著氏與名，餘人皆著氏與名。此既非鄭注，而又不著氏與名，疑君卿自爲之說。",
            "对应经文": "姪，丈夫、",
            "对应序号": "100071"
        },
        {
            "类型": "锡恭段内按",
            "内容": "錫恭按，‘叔父’下有‘從祖祖父’四字，以其爲祖父之行，與此未甚切合，刪之",
            "对应经文": "姪，丈夫、",
            "对应序号": "100071"
        },
        {
            "类型": "锡恭段内按",
            "内容": "錫恭按，當作‘彼列反’",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，小功以下爲兄弟，此非兄弟也，假輕以例重耳",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "曹氏元弼曰：‘不’下脫‘在’字",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "曹氏元弼校曰：‘己’字似衍，然此句及上句與注文未合。錫恭按，‘己’字非衍，疏以‘己’當夫之弟，而又以夫之弟釋‘己’。觀上文云‘又使妻’，‘又使兄妻’，可以知之矣。此確與注文未合者也",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，敖又有駁傳一條，膠柱鼓瑟之談，不足辨。",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，既畢而釋之者，蓋以加麻袒免謂當事之服也，然則啟而復服，既葬而釋之。",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，此條之首，以《檀弓》推而遠之爲不是，不知推而遠之者，正以無屬故也。是此而非彼，何也？范純夫先生說是，錄在下",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "《昌黎集 祭鄭夫人文》云：‘昔在韶州之行，受命於元兄，曰：爾幼養於嫂，喪服必以期。今其敢忘，天實臨之。’",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，下記云：‘不及知父母，與兄弟居，加一等。’兄弟，小功之親也，而張子以少孤養於嫂者加等爲非，何也？曰：嫂統於兄，嫂之恩，兄之恩也。兄本期親，不可以有加也。然嫂之恩不可忘也，故以心喪報之。沈氏彤曰：心喪終期，此亦無於禮者之禮也。又張子言‘族屬之喪，不可有加’，‘族屬’二字，微嫌大混，當以大功以上爲斷。嫂雖無服，而統於兄弟，不可等於小功以下也。",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，引者刪‘無’字，非",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "《記 大傳》文同",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "曲禮》‘嫂叔不通問’",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "黃氏汝成曰：傳曰：其夫屬乎父道者，妻皆母道也；其夫屬乎子道者，妻皆婦道也。言外見昆弟之妻非母非婦，其近於妻道矣。名不正則嫌生。舉彼見此，從容不迫，此其所以爲聖門之文耳，非未及也",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "《大傳》疏曰：有從有服而無服，嫂叔是也；有從無服而有服，娣姒是也",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "奔喪》",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "《檀弓》",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "《正義》曰：兄公與弟妻不爲位者，卑逺之。弟妻於兄公不爲位者，尊絶之",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "檀弓》言嫂叔之無服，《雜記》言嫂不撫叔，叔不撫嫂，是兼兄公與弟妻。",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "顔師古《嫂叔服議》",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，射氏所指者，加麻也。麻，絰帶也。凡吊服加麻，見於《記》者有三等。《檀弓》曰：‘孔子之喪，二三子皆絰而出。’是出亦絰也。又曰：‘群居則絰，出則否。’是但出不絰耳。平居常絰，不必當事也。《服問》曰：‘公爲卿大夫錫衰以居，出亦如之。’當事則亦絰，大夫相爲亦然，是當時則絰，居則不絰也。‘當事’，孔疏謂大殮及殯，并將葬、啟殯是也。居雖不絰，而錫衰疑衰自若也。玩‘服加麻者’四字，可見射氏特少言自啟至於既葬耳，非誤也。互見上",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "婦謂女適人之稱，猶壻謂夫壻也。故姊之夫曰姊壻，妹之夫曰妹婿，女之夫曰女壻。今女壻得專壻之名，猶子婦得專婦之名，自餘壻婦必曰某壻某婦也",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，對夫之稱，見其卑；婦人通稱，見其遠。與鄭義合。",
            "对应经文": "夫之祖父母",
            "对应序号": "100072"
        },
        {
            "类型": "锡恭段内按",
            "内容": "錫恭按，此爲方氏苞《析疑》發也。《析疑》云：‘先王制禮，貴者恩每隆，哀每篤。是故百官備，萬物具，不言而事行者，扶而起；言而後事行者，杖而起。謂以尊而降其親，非禮意也。’考方氏篤於親親，故有此說。然其解經雖誤，而觀過足以知仁。王氏所糾，適如其分，可謂方氏之爭友也。此條今爲《欽定義疏》按語，胡氏《正義》引作王氏說。蓋王氏爲三禮館纂修所擬稿，胡氏時猶可識別也。",
            "对应经文": "大夫爲世父",
            "对应序号": "100073"
        },
        {
            "类型": "锡恭段内按",
            "内容": "錫恭按，此說可疑。下節大夫之庶子爲昆弟大功，大夫之庶子爲父在之稱，則彼昆弟亦父在者也。即此經‘昆弟’。而褚氏所云，有父爲大夫而存者也。下節相爲皆大功，厭降也。而一人爲大夫，遂皆不降，既不見尊降之義，又沒其厭降之文，不可解也。如謂大夫之子得與大夫尊同，則大夫庶子之昆弟，亦得與大夫尊同矣，何以在《大功章》耶？況大夫之子，原非可與大夫尊同也。此爲疑事之大者，互見《不杖章》‘唯子不報’下。",
            "对应经文": "大夫爲世父",
            "对应序号": "100073"
        },
        {
            "类型": "锡恭段内按",
            "内容": "錫恭按，公之庶昆弟，據父卒者也。父所不降，子不敢降，據父在者也。此傳不兼解公之庶昆弟，疏誤",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "錫恭按，此下疑脫‘尊降者’三字",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "錫恭按，此語亦微誤，觀下曹氏元弼說可見",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "錫恭按，子尹先生言七期親者，不數子、女子子也。其實，子、女子子亦先君馀尊所厭者也",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "爲内子期，適婦大功，適子三年",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "程曰：上條著大夫之服，則公之昆弟、大夫之子皆在所包。何以知之？《小功殤服》中，‘大夫、公之昆弟、大夫之子，爲其昆弟、庶子、姑姊妹女子子之長殤’一條，即上‘大夫’條之長殤服，於其大夫下連言公之昆弟、大夫之子，即可決‘大夫’條之‘大夫’二字，實包三人也。                                                                                                                                                                                                                                                                                                若二庶之昆弟，以公之庶昆弟言，則先君在時，爲公子之庶者，不聞其爲昆弟於五服外制厭服，今先君薨，而爲今君庶昆弟，其於昆弟之爲士者，自同大夫之爲昆弟，服大功。若其昆弟已爲大夫，則又在尊同得服親服之例矣，安得以先君餘尊厭之耶？若大夫庶子之昆弟，則固從大夫而服，已包在上條‘大夫爲子、昆弟、昆弟之子’之中，奚必別出之耶？",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "婦人旣嫁，從夫之爵",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "程曰：馀厭止於爲母爲妻，蓋母妻者，其私親也，故以君厭之。若夫昆弟，豈可以私親加之哉？",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "錫恭按，竹邨之難，墨莊曰：若謂大夫庶子爲昆弟不爲大夫者無所見，故於此見之，則大夫適子爲昆弟不爲大夫者，又於何見之乎？故叔彥并釋之",
            "对应经文": "公之庶昆弟",
            "对应序号": "100074"
        },
        {
            "类型": "锡恭段内按",
            "内容": "錫恭按，‘其爲’之‘爲’當如字，不應同，于爲反。",
            "对应经文": "皆爲其從父",
            "对应序号": "100075"
        },
        {
            "类型": "锡恭段内按",
            "内容": "李氏又曰：皆者，皆公之庶昆弟大夫之庶子也。錫恭按，此誤會疏意也。疏意文承上‘公之庶昆弟、大夫之庶子’，故謂此二人爲之，非以釋經‘皆’字。若以釋經‘皆’字，則與注‘互相爲服’之意違矣。今節此語而附辨之。",
            "对应经文": "皆爲其從父",
            "对应序号": "100075"
        },
        {
            "类型": "锡恭段内按",
            "内容": "錫恭按，此經爲之者，兼有公之昆弟、大夫之子，而胡氏云‘兩爲大夫’者，以公之昆弟、大夫之子同於大夫故也。以其釋注‘皆’字之訓甚明，故錄之。而其單言大夫，舉以起例，非挂漏也。",
            "对应经文": "皆爲其從父",
            "对应序号": "100075"
        },
        {
            "类型": "锡恭段内按",
            "内容": "敖云：‘此文承上經兩條，則“皆”云者，皆大夫、公之昆弟、大夫之子也。’錫恭按，注云‘適子爲之亦如之’，‘亦’云者，承上大夫之庶子言也。而大夫之庶子既與公之庶昆弟同文，公之昆弟，其尊又比於大夫，故知注總承上兩節‘大夫’、‘公之庶昆弟、大夫之庶子’也。敖說襲之，而又易注‘皆’字之訓，是陰破注義也",
            "对应经文": "皆爲其從父",
            "对应序号": "100075"
        },
        {
            "类型": "锡恭段内按",
            "内容": "錫恭按，敖氏之病，在不肯信而好古。如此條立說甚善，下文乃云‘上經不言夫爲之者，其文脫與’，輒疑經有脫誤，是不信經之病也。下文又云‘或言女子子，或言婦人子，互文以見其同爾’，是欲破注‘因出見恩疏’之義也，是不信注之病也。",
            "对应经文": "爲夫之昆弟",
            "对应序号": "100076"
        },
        {
            "类型": "锡恭段内按",
            "内容": "臣錫恭按，此駁陳氏詮說也。《通典》陳詮曰：‘婦人者，夫之昆弟之子婦也。子者，夫之昆弟之女子子適人者也。此是二人，皆服大功。先儒皆以婦人子爲一人，此既不語，且夫昆弟之子婦復見，何許耶！’陳氏詮說如此，義疏駁之，故在此節。",
            "对应经文": "爲夫之昆弟",
            "对应序号": "100076"
        },
        {
            "类型": "锡恭段内按",
            "内容": "校勘記曰：‘“指爲”之“爲”，要義作“謂”，下同，與注不合。’錫恭按，陽城張氏本，此卷之疏從要義校，兩稱‘指爲’，皆作‘爲’，不作‘謂’，與阮記又異，未見宋本要義，無從考定也。",
            "对应经文": "大夫之妾爲",
            "对应序号": "100077"
        },
        {
            "类型": "锡恭段内按",
            "内容": "曹氏元弼校曰：當爲‘亦得與己子同’者，亦是與女君同故也。",
            "对应经文": "大夫之妾爲",
            "对应序号": "100077"
        },
        {
            "类型": "锡恭段内按",
            "内容": "錫恭按，郝說甚謬，節取此二語。",
            "对应经文": "大夫之妾爲",
            "对应序号": "100077"
        },
        {
            "类型": "锡恭段内按",
            "内容": "錫恭按，‘女君’二字衍。",
            "对应经文": "大夫之妾爲",
            "对应序号": "100077"
        },
        {
            "类型": "锡恭段内按",
            "内容": "戴氏震曰：‘據疏此說，以“爲世父母、叔父母、姑、姊妹”十字爲傳文，以“下言”二字及“者謂妾自服其私親也”九字共十一字爲鄭所加，不知經既見“爲世父母叔父母姑姊妹”十字，傳不應重見此十字，而絶不釋其意。是二十一字通爲鄭注無疑，且攷其文義，上云“言大夫之妾爲此三人之服也”，下云“謂妾自服其私親也”，一“言”字，一“謂”字，皆指舊讀者之意。如是自舊讀至“此不辭”，凡五十六字，一氣連貫，不可截斷。’錫恭按，疏特不計此十字耳，非謂此十字非注文也。詳見鄭氏珍說。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "曹氏元弼曰：‘章’字衍。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，‘也’字衍。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，此句‘妾’字衍。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "曹氏元弼曰：二人不皆逆降，但疏意重在逆降一邊，故惟據逆降言之。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，賈疏述注，句讀微誤。此當以‘降旁親及將出者’爲句，言降旁親之禮由已出者而及未出者也，乃後以‘明當及時也’釋之。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "通解續引有‘母’字。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "文集 答余正甫。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，李氏既云鄭義於經文爲順矣，而又以逆降爲異者，謂馬、鄭兩說惟逆降爲鄭君所獨異，而非以逆降爲誤也。馬義與鄭君他條不異，故云然。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "敖又曰：‘此著其降之之節，異於他親也。在室而逆降，正言此七人者，葢世父母、叔父母，與姑之期爲旁尊之加服，姊妹之期雖本服，然以其外成也，故并世父已下皆於未嫁而略，從出降，明其異於父母昆弟也。’錫恭按，此說未然。姊妹相爲之服與眾昆弟同。眾昆弟不逆降，則姊妹亦不得逆降。姊妹而得逆降，則眾昆弟亦得逆降，可知也。又，昆弟之子何以異於世父叔父，而經亦未著，以此知經舉世父、叔父，而昆弟之子可類推，經舉姊妹，而眾昆弟可類推，不得云眾昆弟異於姊妹，而逆降之。服止此七人也。凡旁期皆當逆降，經舉此以見例，上以異於正尊，而下以異於大功以下也。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，逆降皆期服是也，但不止此七人。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "見‘齊衰三月章’疏。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "沈氏又曰：‘逆降之禮，惟大夫之女子子有之，而不及於士。’錫恭按，大夫之女子子，其未嫁也當從乎大夫而降，不必逆降也。沈說未是。惟其謂士不得降旁期爲大功，雖其子可以嫁，若其父之不可以嫁子何，此說未有以通之。然古人必有以處此。俟攷、",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，校傳注之混淆，金氏此條致爲精審。阮氏校、國學石經遵用其說，全載于石經校勘記中。惟篇末言‘女子子’爲大夫之女子子，誤與沈氏同，今節錄。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，當作‘凡經在前，傳亦在前；經在後，傳亦在後’。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，凡妾所爲服，有從女君而服君之黨，有從女君而服女君之黨，有自爲其私親，故於其私親必言‘其’以別之。若不言‘其’，不惟嫌於君之黨，亦嫌於女君之黨也。心伯此條致精當，沈氏小疏之難注，可不辨而自明矣。",
            "对应经文": "女子子嫁者",
            "对应序号": "100078"
        },
        {
            "类型": "锡恭段内按",
            "内容": "錫恭按，‘夫’疑當作‘功’，秦氏《五禮通考》引正作‘功’",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "曹氏元弼曰：‘則’字衍",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "曹氏元弼曰：‘云’字衍",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "曹氏元弼曰：‘公’下脫‘子’字",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，‘公子’下脫‘之子孫’三字",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，賈疏說臣不臣之故皆微誤，詳見下朱子語中",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，此說未是，辨見後",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "曹氏元弼曰：‘然’字衍",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "曹氏元弼曰：‘公孫’二字衍",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "《校勘記》以此‘得祖’之‘得’爲衍，改下‘得祀’之‘得’爲‘復’，皆因張忠甫《識誤》并上自校注誤之說也。錫恭按，張氏本《釋文》，陸氏與賈氏所用之本容有不同，阮氏校疏未必皆可從，俟考",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "《校勘記》曰：‘謂’字疑衍",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，注云‘後世遷之，乃毀其廟’者，謂毀公子在四親之廟也。疏說不明",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "曹氏元弼曰：‘臣’當爲‘侯’",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "大夫、大夫之妻、大夫之子、公之昆弟",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "胡氏培翚曰：案，在室大功，以在大夫尊降之限云云，疑後人申釋馬注之說，非注原文也。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "疏文",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "沈氏又曰：大夫妻於未嫁者宜爲之期。錫恭按，既云大夫妻，則身已嫁，而當出降矣，安得爲之期？其誤一也。又云以尊降，宜大功，又報其逆降，宜小功，按，此以出降，宜大功，又以尊降宜小功。逆降無報禮，敖繼公說甚是，不得云報其逆降也。其誤二也。如其逆降有報，而女子子兩出不再降，彼嫁者於嫁者且不再降，而未嫁者顧有逆降耶？本無逆降，報於何有？此則誤中又誤，而爲誤之三也。至謂許嫁大夫仍報大功，已辨於前節，而在此爲誤之四。以果堂先生之學，而兩行之中總有四誤，甚矣，治禮學之難也！",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，關天子元士、卿、大夫者，謂關天子之元士、天子之卿、天子之大夫也。《孟子 萬章下篇》：‘天子之卿受地視侯，大夫受地視伯，元士受地視子男。’而《周禮 司裘》亦稱諸侯自國君視之，固尊同也。然由天子之元士自視，不敢同於諸侯，故釋句首‘君’字，《通典》引馬注原文無‘元士’。考《周禮 典命》，元士無出封之禮，則釋‘君’字無元士是也。由此論之，由諸侯視天子之元士，爲尊同也，由天子之元士視諸侯，不敢爲尊同也。此釋國君關天子元士，而釋‘君’字不關天子元士之旨也。胡氏《正義》引馬氏說，既於釋君字句增‘元士’二字，又云以尊同之義覈之，非也，似以馬氏皆君與國君之意主於諸侯，而上關天子，下關卿大夫元士也。恐非馬氏之旨。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，‘伯姬’上脫‘紀’字。《",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，《通典》載此於傳‘尊同，得服其親服’下，是以此爲釋傳，而以傳爲單釋‘君爲姑姊妹’一句也。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "胡氏《正義》引或說，以傳爲兼釋大夫、公之昆弟於爲命婦者，而評之曰‘亦通’。錫恭按，此節胡氏所謂亦通者也，然不數大夫之妻，則其守己說之固而不可通者也。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，此語似有病，當云‘必以因功受封者居之’也",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，此爲楊氏復說發也。楊氏曰：‘子夏傳云“自卑别於尊”，是以子孫之卑自别於祖之尊，此義爲是。“自尊别於卑”，乃以子孫之尊自别於祖之卑，此説於理有害，而鄭注遂以爲因國君以尊降其親，而説此誼，則又愈非禮意。蓋國君以尊降其親，謂降其旁親，其正統之服不降，祖服期，曽祖、髙祖齊衰三月，是未嘗降其祖也。鄭注盖惑於“自尊别卑”之説，乃以封君之不祖公子爲以尊降其親，而不知公子爲别子，繼别爲宗，謂之大宗，百世不遷。大宗或無後，則爲之立後，世世不絶，而常以公子爲祖矣。若公子之子孫，有封爲國君者，則後世子孫只得祖封君，而不得祖公子，以紊其别子之宗，非是以封君之尊别於公子之卑，而不祖之也。子夏之説既已失之，鄭注沿襲謬誤，愈差愈逺，盖失而又失者也。’楊氏妄駁傳注如此，故盛氏言此以正之。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，此語與鄙見不同，說見後",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，李氏此條駁虞氏喜說最爲精確，餘或按而不斷，或疑而未定。錫恭別有辨，見後。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "錫恭按，未見林氏書，此從《禮書通故》錄。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "賈說見前疏。",
            "对应经文": "大夫、大夫",
            "对应序号": "100079"
        },
        {
            "类型": "锡恭段内按",
            "内容": "《校勘記》云：‘上“云”字疑當作“此”。’",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "曹氏元弼曰：‘加’當作‘如’",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "錫恭案，此疏微誤。依賈疏意，爲君之三升半言其縷所如，此之四升半乃其布之數也，以之相加，殊非其倫。然賈氏之誤，在不知彼之三升半實布之數，而非縷所如也。知爲布之數，則此之相加，適以其類矣，何賈氏不悟，而此疏上文仍云‘縷如三升半’也？辨互見《斬衰章》",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "曹氏元弼曰：‘繐’當爲‘細’",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "錫恭按，此條多未解者，如云繐布縗裳十一升，其冠亦十一升，則與記文相違。云首絰大四寸百二十五分寸之七十六，則是小功之首絰。馬氏融已駁之。又右本在上，何謂五分寸之三？此蓋大戴氏之學，以本古義，錄存俟考。",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "錫恭按，‘縷裳’二字當倒，‘縷’下屬爲句",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "錫恭按，此本大戴說而小變，變而合乎《禮經》者也。改衰裳爲四升有半，改冠爲八升，皆遵記文。纓帶及緣亦如之者，遵傳文‘各視其冠’也。",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "錫恭按，此破疏帶屨同小功之說也。帶之升數，據傳注以難疏，與射氏慈說合，敖說中至精者也，足當賈氏爭友。至論屨制，則經傳記注皆未見明文可徵。戴氏德、射氏慈言吉屨無絇，皆在成服已前，不可爲賈氏屨同小功之證也。姑兩存其說以俟考。",
            "对应经文": "繐衰裳，牡",
            "对应序号": "100080"
        },
        {
            "类型": "锡恭段内按",
            "内容": "錫恭按，經云‘諸侯之大夫爲天子’，是凡爲諸侯之大夫，服天子以繐衰也。傳云‘以時接見於天子’，明諸侯之大夫所以爲天子服繐衰之故也。既有見天子之禮，即有爲天子服繐衰之禮。似不當云不聘天子者即無服也。俟考",
            "对应经文": "諸侯之大夫",
            "对应序号": "100081"
        },
        {
            "类型": "锡恭段内按",
            "内容": "錫恭按，‘凡’當作‘九’",
            "对应经文": "諸侯之大夫",
            "对应序号": "100081"
        },
        {
            "类型": "锡恭段内按",
            "内容": "錫恭按，此下脫‘者十一’字",
            "对应经文": "諸侯之大夫",
            "对应序号": "100081"
        },
        {
            "类型": "锡恭段内按",
            "内容": "錫恭按，李氏於疏不苟易，而此以射氏慈說易疏義，以此見疏說誠未安也。",
            "对应经文": "諸侯之大夫",
            "对应序号": "100081"
        },
        {
            "类型": "锡恭段内按",
            "内容": "錫恭按，‘斬衰’當作‘斬齊’，‘斬’謂‘長子’，‘齊’謂群期親也",
            "对应经文": "小功布衰裳",
            "对应序号": "100082"
        },
        {
            "类型": "锡恭段内按",
            "内容": "錫恭按，若然，以下義多可疑。姑以出降在小功者，既無其人，姊妹出降在小功者，從父姊妹也。豈得云‘非所哀痛’耶！",
            "对应经文": "小功布衰裳",
            "对应序号": "100082"
        },
        {
            "类型": "锡恭段内按",
            "内容": "錫恭按，‘絻’當作‘纔’",
            "对应经文": "叔父之下殤",
            "对应序号": "100083"
        },
        {
            "类型": "锡恭段内按",
            "内容": "錫恭按，敖氏、張氏、胡氏依經順釋，是爲正解。李氏《集釋》、鄭氏《私箋》皆增‘之長殤’三字，而《私箋》以有此三字者爲讀，此節作兩句，而鄭義以此異於馬說，闡發甚精。然不增此三字，而茍分作兩人，如敖、張、胡說，因以闡發，未嘗不可見鄭誼也。第舍《私箋》，未見有他說闡發及此者，爰備錄之，而并明備錄之意云。",
            "对应经文": "爲人後者爲",
            "对应序号": "100084"
        },
        {
            "类型": "锡恭段内按",
            "内容": "錫恭按，此注云‘主謂丈夫’者，對下《緦麻章》傳主謂‘妻爲夫之親’也。此主恩深，而彼爲恩淺也。女子子爲本親亦恩深者也，故此足以兼之，不可泥丈夫之目也。敖氏後半條似與鄭義相違，實與鄭義相成。",
            "对应经文": "爲人後者爲",
            "对应序号": "100084"
        },
        {
            "类型": "锡恭段内按",
            "内容": "郝氏敬曰：大功、小功，非謂殤服降在大功者，情重甯以中從上，降在小功者，情輕則以中從下可也。又曰：此章以殤服權其中，《緦麻章》又以成人服權其重，而鄭注固執作解",
            "对应经文": "爲人後者爲",
            "对应序号": "100084"
        },
        {
            "类型": "锡恭段内按",
            "内容": "錫恭按，‘昆弟’二字原脫，今補",
            "对应经文": "爲人後者爲",
            "对应序号": "100084"
        },
        {
            "类型": "锡恭段内按",
            "内容": "錫恭按，此爲下殤言，而實通例也。以成人言之，昆弟之子、夫之昆弟之子，皆不杖期也。《小功章》從祖父母報，則從父昆弟之子，從祖父母爲之，皆小功也，而族父母於從祖昆弟之子，可以例推已，此爲成人，而妻與夫同者也。若論殤服，長殤降一等，下殤降二等，固無不同，其中殤，昆弟之子、夫之昆弟之子，齊衰之殤也，皆中從上者也。從父昆弟之子、夫之從父昆弟之子，小功之殤也，皆中從下者也，亦無不同矣。",
            "对应经文": "昆弟之子女",
            "对应序号": "100086"
        },
        {
            "类型": "锡恭段内按",
            "内容": "盛氏世佐曰：‘故’疑當作‘姑’",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭段内按",
            "内容": "《通典》雷次宗曰：前《大功章》‘爲姪’已言丈夫婦人，今此自指爲庶孫言，不在姪",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭段内按",
            "内容": "錫恭按，丈夫婦人對子女子子，故云遠之之辭",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭段内按",
            "内容": "錫恭按，程易疇云：經中丈夫婦人凡四見，婦人謂女子子在室者，末句駁程說也。",
            "对应经文": "爲姪庶孫丈",
            "对应序号": "100087"
        },
        {
            "类型": "锡恭段内按",
            "内容": "曹氏元弼曰：‘言’當爲‘嫌’",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，此‘尊’字與下‘父尊’對，蓋指今君也，與鄭義微異。",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，‘復小功’之‘復’當作‘服’",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，‘弟’疑當作‘姊’",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，‘以下’謂女子子也，此補注所未備",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，‘妾’字衍。",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，《校勘記》從《通典》，於《通典》所引外，不增減一字，甚精當。此增‘庶’字，謂爲合三本而核之，然‘庶’字乃張忠甫所改，非原有作‘庶’之本也，是不必增‘庶’字矣。然其發明當有‘母’字，說甚精確，不可廢也，且注但云無所見者，因上文既云‘不言庶’，故此省‘庶’字，其意自指庶也。段氏增字雖非，陳誼固是矣",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，‘但無先君’者，謂其降不關先君所厭者也。",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，此注云‘爲大夫無殤服’，庾氏此條又推言爲諸侯不爲殤，故依類而附錄於末。",
            "对应经文": "大夫、公之",
            "对应序号": "100088"
        },
        {
            "类型": "锡恭段内按",
            "内容": "錫恭按，此處疑脫誤，其意爲男女皆是，今不可考矣。胡氏《正義》引‘有’改‘至’，未知所據，不敢遽從",
            "对应经文": "大夫之妾爲",
            "对应序号": "100089"
        },
        {
            "类型": "锡恭段内按",
            "内容": "錫恭按，注特云‘君之庶子’者，微破馬氏‘妾亦得子’之說也。疏以爲別於適長，夫經言庶子，已自別於適矣，何待言君之庶子，乃始別耶？疏未以馬說校之，故云然耳。",
            "对应经文": "大夫之妾爲",
            "对应序号": "100089"
        },
        {
            "类型": "锡恭段内按",
            "内容": "《校勘記》曰：‘足，聶氏作促。’曹氏元弼曰：‘聶氏是也。’",
            "对应经文": "小功布衰裳",
            "对应序号": "100090"
        },
        {
            "类型": "锡恭段内按",
            "内容": "錫恭按，絇、繶、純相將者，爲屨之飾。言無絇，則并無繶、純可知也。絇雖爲行戒，而此無絇意在去飾，不在無行戒也。疏以無行戒爲言，義猶微隔。",
            "对应经文": "小功布衰裳",
            "对应序号": "100090"
        },
        {
            "类型": "锡恭段内按",
            "内容": "錫恭按，冠同十二升，其說與疏異。考記注云斬衰受之以下，齊衰受之以正者，重者輕之，輕者從禮，聖人之意然也。由此意推之，大功冠其受，受即冠之例，小功冠其衰，與大功之受當同例，則小功之冠不得皆如義服之衰也。當再考。",
            "对应经文": "小功布衰裳",
            "对应序号": "100090"
        },
        {
            "类型": "锡恭段内按",
            "内容": "錫恭按，《雜記》，大功以上散帶。注云：‘小功緦輕，初而絞之。’東壁說本此，謂未成服時也。",
            "对应经文": "小功布衰裳",
            "对应序号": "100090"
        },
        {
            "类型": "锡恭段内按",
            "内容": "錫恭按，此‘從祖祖父母’注",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "錫恭按，此‘從祖父母’注",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "錫恭按，此謂無大功服之正尊也",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "錫恭按，當云曾祖父母本小功，加成齊衰三月",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "經謂之從祖祖父",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "錫恭按，從世叔即經之從祖父母也",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "闕一字",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "錫恭按，此注言祖父之昆弟之親，猶《緦麻章》注言曾祖昆弟之親也。敖氏申注意極是。阮氏《校勘記》云：‘注內祖父二字平讀非。《通典》引此無父字，以祖父爲一人故也。疏云，并言，謂并祖父母及父母兩項，非謂并祖及父昆弟之親也。’",
            "对应经文": "從祖、祖父",
            "对应序号": "100091"
        },
        {
            "类型": "锡恭段内按",
            "内容": "胡氏培翚曰：馬云曾祖孫，謂曾祖之曾孫，省一‘曾’字耳。",
            "对应经文": "從祖昆弟。",
            "对应序号": "100092"
        },
        {
            "类型": "锡恭段内按",
            "内容": "錫恭按，‘從父祖’當作‘從祖父’",
            "对应经文": "從祖昆弟。",
            "对应序号": "100092"
        },
        {
            "类型": "锡恭段内按",
            "内容": "闕二字",
            "对应经文": "從祖昆弟。",
            "对应序号": "100092"
        },
        {
            "类型": "锡恭段内按",
            "内容": "錫恭按，所以逆降者，鄭君謂明當及時，則大功以下本不在逆降之科，且逆降不當報。何也？適人而無主者，在所哀憐而不降，則成人而未嫁者未有夫，更何有子？亦在所哀憐，豈有降之之理？然則期之在逆降科者，且猶不報，況大功之親，本不在逆降科者乎？疏說非。",
            "对应经文": "從父姊妹。",
            "对应序号": "100093"
        },
        {
            "类型": "锡恭段内按",
            "内容": "錫恭按，程說瑕瑜互見。既爲胡氏節引，即爲胡氏之意，今不復別錄",
            "对应经文": "三者適人其",
            "对应序号": "100095"
        },
        {
            "类型": "锡恭段内按",
            "内容": "馬氏又曰：‘不言姑者，明降一體，不降姑也。’錫恭按，此非降其小宗之義，辨詳曹氏元弼說。",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "李氏如圭說意與此同。",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "臣錫恭按，言外見不同高曾者，自高曾祖父母從祖祖父母以及其餘，概從降一等之例",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "馬云：‘不降姑者，明降一體，不降姑也’",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "敖云：經於爲人後者，惟見其父母昆弟姊妹之服，以其與己爲一體也。自此之外，正親旁親皆以所後者之親疏爲服",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "古者立後，多於死後公議立之，故無親昆弟。後世則容有之",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "祖父母如卽本宗祖父母，則不降；非本宗祖父母，則特加。妻以下皆特加之服",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "錫恭按昔年撰《胡氏<禮經正義>書後》中有此數語，爲叔彥所采用",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "謂大宗",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "此説岀六朝人，蓋禮家舊說",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "嫌謂嫌其同於後小宗者",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "錫恭按，亦因馬氏於此言姑，鄭君欲并斥馬誼，故於此著之",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "賈氏引《詩》‘問我諸姑，遂及伯姊’注云，先姑後姊，專姑也，謂姑尊而不親，姊妹親而不尊，以親與恩輕，專據姊妹與姑二人言，似尙未得注意",
            "对应经文": "爲人後者爲",
            "对应序号": "100096"
        },
        {
            "类型": "锡恭段内按",
            "内容": "錫恭按，子尊不敢與母較，則不降外祖父母，非由母與己尊同也。外祖父母既然，則不降妻之父母，亦不必爲妻與己尊同矣。此句誤，但言外族正統可也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，權者由心，豈真可率心哉！鄭君辭婉，庾氏辭決，其意一也。",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，有十繼母則次其母者已卒矣，而猶服其黨，以繼母如母，而非徒從也。此正劉氏智之誤也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，此句有脫誤",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，前母與祖父母異。以祖父母之不稅服，推說前母之不當稅服，擬非其倫，乃獻王之失，非鄭義之失也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，荀訥說已在何琦所駁中，《通典》特博存異議耳。今仍之。",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "即此條‘爲外祖父母’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "服問》‘母出則爲繼母之黨服’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "通典》‘爲前母黨服議’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《喪服》本章‘爲君母之父母’是也。君母在則服，不在則不服",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《通典》‘爲繼適母黨服議’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《喪服》記‘庶子爲父後者爲其外祖父母無服’是也，不爲後則服",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《斬衰章》‘爲所後者之妻之父母若子’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《儀禮》無文，《㑹典》及今律俱緦麻三月",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《小記》‘爲母之君母’是也，母卒則不服",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "經不言服，原子謂有服者是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "小記》‘爲慈母之父母無服’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《杖期章》‘出妻之子爲外祖父母無服’是也",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "儀禮》無文，《㑹典》及今律壻於妻之父母雖嫁出猶服，則外孫宜有服",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，鄭君無注，是從傳也。從傳則與馬同，故俠言馬鄭",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，貞觀中，舅已加至小功。開元七年，敕諸服紀一依《喪服》文，故此仍同在加服中",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "顧氏炎武曰：韋氏弒中宗，立溫王重茂，改元唐隆。今避元宗御名上字，故稱唐元",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "錫恭按，夫之姨本有服，不待增也。記：‘夫之所爲兄弟服，妻降一等。’賈疏謂是夫之從母之類。《服問》：‘公子之妻爲公子之外兄弟。’注云：‘爲公子之外祖父母、從母緦麻。’是夫之姨服緦麻，記有明徵矣。當時儒臣禮服之學已遜唐初，故有此誤",
            "对应经文": "爲外祖父母",
            "对应序号": "100097"
        },
        {
            "类型": "锡恭段内按",
            "内容": "《通典》引馬氏說‘異姓無出入降’下云：‘皆以丈夫婦人成人之名名之也。’賈疏因之而云‘成人長大爲號’。錫恭按，此對《緦麻章》‘從母之長殤報’，故馬氏、賈氏以此丈夫婦人爲成人之名，非謂經中丈夫婦人概爲成人之名也。然注以男女釋之，既合經中通例，而在《小功章》，亦不害其對於長殤也。賈氏以馬說疏注猶微誤。又按，馬氏云‘異姓無出入降’，自是精論，而此經‘丈夫婦人’不因乎此也。相證則非是",
            "对应经文": "從母，丈夫",
            "对应序号": "100098"
        },
        {
            "类型": "锡恭段内按",
            "内容": "錫恭按，尊生乎親，名附乎實，外祖以尊加，從母以名加，非強作之也。舅之異於從母，宣氏舒、庾氏蔚之論之詳矣。此謂有情不遂，恐未然也。雷氏說多是，惟此爲瑜不掩瑕。",
            "对应经文": "從母，丈夫",
            "对应序号": "100098"
        },
        {
            "类型": "锡恭段内按",
            "内容": "《讀禮通考》引‘論’上有‘正’字",
            "对应经文": "從母，丈夫",
            "对应序号": "100098"
        },
        {
            "类型": "锡恭段内按",
            "内容": "錫恭按，此本馬氏融說，前已辨之。然丈夫婦人爲男女通稱，婦人兼在室及已嫁者言也，謂此婦人中，兼可見異姓無出降，亦未嘗不可，故仍錄此",
            "对应经文": "從母，丈夫",
            "对应序号": "100098"
        },
        {
            "类型": "锡恭段内按",
            "内容": "《讀禮通考》引‘既’作‘記’，是",
            "对应经文": "從母，丈夫",
            "对应序号": "100098"
        },
        {
            "类型": "锡恭段内按",
            "内容": "《讀禮通考》引‘族’作‘從’",
            "对应经文": "從母，丈夫",
            "对应序号": "100098"
        },
        {
            "类型": "锡恭段内按",
            "内容": "錫恭按，《春秋》莊公十九年，《公羊傳》曰：‘娣者何？弟也。’傳以弟釋娣，義與《公羊》同，似不當音大計反，‘亦作娣’者，似非。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，此處似脫‘出嫁大功’四字",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "曹氏元弼曰：‘於’上似脫‘不’字",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，‘以’字下當疊‘以’字，今脫",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，疏有誤，徐氏、盛氏、姜氏辨之，見下。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，姑報姪婦者，言娣姒兩舉，不必言報。報爲夫之姑姊妹發也。單言姑者，舉隅之辭也。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "《讀禮通考》引‘論’作‘倫’",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，譙氏說似與傳違也。凡親親之殺，情與倫偕，所以生小功及緦之親者，以其本有此倫也。傳因嫂叔無服，不可言兩婦之從服。然兩婦本雖無從服，而其所生之親與設爲從服之倫等也。用此見妻從夫服，皆彝倫與人情之自然，非作而致之也。傳言所生之親，譙氏之說乃設言從服之倫也。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "《通典》載晉徐邈答范甯問，以爲報服在娣姒下，則知姑姊之服，亦是出自恩紀同，非從夫之服報也，所發在於姑姊耳。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "《讀禮通考》萬斯同曰：‘余觀《儀禮》娣姒婦之文，娣在姒上，而傳又釋之曰娣長也，分明娣長而姒㓜，乃鄭康成注始將娣姒倒置，而賈氏之疏因之。若是，將傳文“所謂娣長也”之語，作何解乎？及考《左氏傳》，穆姜，宣公妻也，聲伯之母，宣公弟叔肸之妻也，而穆姜稱聲伯之母爲姒。子容之母，叔向之嫂也，伯石之母，叔向之妻也，而子容之母稱伯石之母爲姒，則是娣爲兄妻，姒爲弟妻，與《儀禮》及傳文正合，無可疑矣。而乃顛倒其説，謂姒長而弟穉，可乎？獨怪賈公彦明知左氏穉婦爲姒之説，乃過泥鄭注，謂年小爲娣，年大爲姒，穆姜所言，是據年大小爲娣姒，而不據夫年爲大小，夫婦人以夫之齒爲齒，而不以己之齒爲齒，此禮至今不變也。豈有不據夫之年，而但據己之年者乎？且又安知穆姜之年必少於聲伯之母乎？至孔頴達釋《檀弓》，亦同其説。縦使諸子之言盡是，究於傳文娣長之説合乎？否乎？惟王子雍氏與敖繼公氏，其説得之，而惜其語焉不詳，猶未能大暢厥㫖也。余故申明其説，以與考古者質焉。’",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，敖所讀者，亦注疏本也，特借《釋文》，或本以逞其臆說耳。盛說猶爲寬辭",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "郝氏懿行《爾雅義疏》亦曰：對文稱娣姒，散文則娣亦稱姒。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，此‘宮’字謂東宮西宮南宮北宮之宮，同一都宮之中者",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，《釋宮》云：宮，謂之室。",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "程瑤田《喪服文足徵記》",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "依《通典》，此句有‘嫁’字",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "錫恭按，程瑤田云：經中諸爲婦人長殤者，與適人正服中惟爲夫之姑姊妹長殤，視此正服降一等，則此正服爲在室之服明矣。故段氏言此以駁之",
            "对应经文": "夫之姑姊妹",
            "对应序号": "100099"
        },
        {
            "类型": "锡恭段内按",
            "内容": "曹氏元弼曰：‘故’字疑衍",
            "对应经文": "大夫、大夫",
            "对应序号": "100100"
        },
        {
            "类型": "锡恭段内按",
            "内容": "錫恭按，馬意若曰此從嫡夫人而謂之庶子也。於此見經無‘君之’二字。若有‘君之’二字，則不云‘嫡夫人’矣",
            "对应经文": "大夫之妾爲",
            "对应序号": "100101"
        },
        {
            "类型": "锡恭段内按",
            "内容": "錫恭按，此條卻能遵注。",
            "对应经文": "大夫之妾爲",
            "对应序号": "100101"
        },
        {
            "类型": "锡恭段内按",
            "内容": "李氏又引《大功章》‘大夫之妾與女子子嫁者’，傳謂‘嫁於大夫’，而統承之曰：‘鄭氏曰：凡女行於大夫以上曰嫁，行於士曰適人，蓋據此也。’錫恭按，此說固是，然傳稱嫁於大夫爲嫁，先見《齊衰三月章》，何以引後見之《大功章》？即引《大功章》文，則引自女子子嫁者足矣，何以連引大夫之妾？恐李氏於彼經舊讀固云其義自通者也。爰節錄之。",
            "对应经文": "大夫之妾爲",
            "对应序号": "100101"
        },
        {
            "类型": "锡恭段内按",
            "内容": "敖氏又曰：‘女子子不必言庶。經凡厭庶子，皆主於男子。’錫恭按，敖說非也。《不杖期章》‘眾子’兼有女子子在其中。庶猶眾也，安在女子子不必言庶乎？且由妾言之，固有其所生、非其所生之分矣。言庶子者，猶言君之庶子，其文省耳，以別乎其所生者也，豈爲主於男子耶？",
            "对应经文": "大夫之妾爲",
            "对应序号": "100101"
        },
        {
            "类型": "锡恭段内按",
            "内容": "錫恭按，此本《喪服小記》注文。",
            "对应经文": "庶婦。【注",
            "对应序号": "100102"
        },
        {
            "类型": "锡恭段内按",
            "内容": "錫恭按，此雖但言姑及夫之世母叔母，而舅及夫之世父叔父可以例推。",
            "对应经文": "庶婦。【注",
            "对应序号": "100102"
        },
        {
            "类型": "锡恭段内按",
            "内容": "義詳《大功章》夫之祖父母世父母節",
            "对应经文": "庶婦。【注",
            "对应序号": "100102"
        },
        {
            "类型": "锡恭段内按",
            "内容": "《通典》晉劉玢云：‘子婦之服例皆小功，以夫當受重則加大功。’敖以適婦大功爲加隆，葢本諸此，其實非也，且與其庶婦小功説相礙",
            "对应经文": "庶婦。【注",
            "对应序号": "100102"
        },
        {
            "类型": "锡恭段内按",
            "内容": "黄勉齋《喪服圖式》亦以爲非輕重降殺之義。",
            "对应经文": "庶婦。【注",
            "对应序号": "100102"
        },
        {
            "类型": "锡恭段内按",
            "内容": "錫恭按，汲古閣本‘知’作‘如’。曹氏元弼曰：當爲‘如’。",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "锡恭按，凡敬親之敬，皆生於愛，不敢不服者，愛敬君母之心所爲也。此愛敬君母之心獨非情實乎？注以爲恩實輕也者，主於徒從之外黨言耳，而於君母之愛敬固無虧也。疏以爲無情實，非矣。又以爲但畏敬故云不敢，則似未知畏敬之本於愛也，亦微誤",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，馬氏他說多誤，顧氏廣譽辨之，詳見后。",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，臧氏燾說最合徒從之義",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，先嫡母在時，則服先嫡母黨。先嫡母亡，後嫡母存，則服後嫡母黨。若俱亡，則皆不服其黨。此徒從之通義也。徐氏藻說似未甚合。何也？先嫡母與後嫡母並舉，則先嫡母已亡，而云及者，但子生及見而已，非今存也。非今存而服其黨，與徒從之誼違。引外服無二，亦與庶子服君母之黨不合",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，‘復’當作‘不’",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，庾氏謂後世庶子不服所生外氏，則嫡母之黨非徒從而不可有二統，與徐氏藻不同。蓋庾氏固以爲非古禮也。",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，《小記》孔疏曰：妾子於君母之黨悉徒從，若君母卒，則不服君母之黨。今既君母沒，爲後者嫌同於適服君母之黨，故特明之",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，望溪此說，即傳‘不敢’之義也，而乃以傳云‘不敢不服’爲非，則過矣。",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "《通典》載馬氏曰：‘自降外租服緦麻，外無二統者。’又曰：‘君母亡，無所復厭。’則不爲其親服也，自得伸其外祖小功也。",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "錫恭按，顧氏說善矣，惟以庶子服先嫡母之黨，又服後嫡母之黨，與二統者并譏，則不能無微誤。蓋徒從者，所從亡則已。方服先嫡母之黨，未有後嫡母，固無其黨之服，逮服後嫡母之黨，則先嫡母已亡，亦不爲其黨服，非若嫡妻之子，或專服因母之黨，或專服繼母之黨，不以母之存沒異，所謂外親無二統者也。",
            "对应经文": "君母之父母",
            "对应序号": "100103"
        },
        {
            "类型": "锡恭段内按",
            "内容": "戴氏震曰：‘’，孺之俗體",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "曹氏元弼曰：‘猶’當爲‘獨’",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "曹氏元弼曰：‘謂’當爲‘諸’，下‘母’當爲‘姆’",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "曹氏元弼曰：‘經’字衍",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "曹氏元弼曰：‘此’當爲‘非’",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "胡氏培翚曰：‘戴意以經庶母指大夫之貴妾言。大夫爲貴妾緦，其適妻之子亦服緦，故以慈己服小功。若賤妾，則大夫不服，適妻之子亦不服，慈己但服緦耳。是以君子子爲大夫之適妻子，庶母爲大夫之貴妾也。鄭云“大夫之適妻子”，蓋本於戴。又云“公子”者，以公子與大夫尊卑同，故兼言公子之適妻子也。’",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "錫恭按，馬氏之意，父沒之後乃皆小功，則上所云者，皆父在也，與鄭義同。云爲父賤妾服緦，則服小功者，乃父貴妾也。義本戴次君說，與鄭義未嘗不同。惟云父沒之後，貴賤妾皆小功者，則經記未見明徵，而與注云父卒則不服者大異。讀者所當明辨也。",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "錫恭按，玩‘尚’字，意似以庶母爲生母。然庶子爲父後者爲其母緦，此禮上通人君，見《服問》注，非無服也。此語似誤",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "錫恭按，‘師子師也’以下，原本雙行小子，今空一格以別之。",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "《宋書 禮志》：後廢帝元徽二年，有司奏：第七皇弟訓養母鄭修容喪，未詳服制，下禮官正議。太學博士周山文議：‘案，庶母慈己者小功五月，鄭玄云：其使養之，不命爲母子，亦服庶母慈己之服。愚謂第七皇弟宜從小功之制。’參議並同",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "諸、庶，古字通用，諸母卽庶母，父貴妾",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "父賤妾",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "庶母，謂父貴妾。",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "本《曾子問》注",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "錫恭按，學海堂本《儀禮漢讀考》不載此條，疑《儀禮》當作《禮記》，段氏著《禮記漢讀考》數條，胡氏曾見其稿本，見《研六室文鈔》卷三",
            "对应经文": "君子子爲庶",
            "对应序号": "100104"
        },
        {
            "类型": "锡恭段内按",
            "内容": "曹氏元弼曰：‘緦’當爲‘細’",
            "对应经文": "緦麻三月者",
            "对应序号": "100105"
        },
        {
            "类型": "锡恭段内按",
            "内容": "曹氏元弼曰：‘緦’當爲‘細’",
            "对应经文": "緦麻三月者",
            "对应序号": "100105"
        },
        {
            "类型": "锡恭段内按",
            "内容": "《校勘記》曰：聶氏無上‘不’字",
            "对应经文": "緦麻三月者",
            "对应序号": "100105"
        },
        {
            "类型": "锡恭段内按",
            "内容": "錫恭按，‘小記’當作‘小功’，‘澡麻帶絰’，《喪服 殤小功章》文也，《小記》則作‘帶澡麻不絕本’，與此文略殊",
            "对应经文": "緦麻三月者",
            "对应序号": "100105"
        },
        {
            "类型": "锡恭段内按",
            "内容": "錫恭按，云‘既葬’者，三月而葬，大夫士之常耳。雖有緩葬者，三月亦除之。",
            "对应经文": "緦麻三月者",
            "对应序号": "100105"
        },
        {
            "类型": "锡恭段内按",
            "内容": "錫恭按，‘蒄’當作‘簆’，《廣韻》，簆，織具",
            "对应经文": "緦麻三月者",
            "对应序号": "100105"
        },
        {
            "类型": "锡恭段内按",
            "内容": "錫恭按，‘從祖’上蓋脫‘父’字。",
            "对应经文": "族曾祖父母",
            "对应序号": "100106"
        },
        {
            "类型": "锡恭段内按",
            "内容": "經謂之族曾祖父母。",
            "对应经文": "族曾祖父母",
            "对应序号": "100106"
        },
        {
            "类型": "锡恭段内按",
            "内容": "盛氏《集編》引賈子六親之說。錫恭按，賈子與此經義別。此經云族昆弟，賈子所謂曾族昆弟也；賈子所謂族兄弟，則已無服，而此經無之，引之反足以相混。",
            "对应经文": "族曾祖父母",
            "对应序号": "100106"
        },
        {
            "类型": "锡恭段内按",
            "内容": "錫恭按，胡氏此說得注‘亦’字之意，然注舉此以例其餘耳，意實該四者也。所云二者不可泥。",
            "对应经文": "族曾祖父母",
            "对应序号": "100106"
        },
        {
            "类型": "锡恭段内按",
            "内容": "錫恭按，曾孫緦麻，以尊降也。此云小功，以期斷之本服言之。",
            "对应经文": "族曾祖父母",
            "对应序号": "100106"
        },
        {
            "类型": "锡恭段内按",
            "内容": "錫恭按，依上傳，‘緦麻’二字當衍，又本服緦麻，殤皆無服，無從上從下之可言也。",
            "对应经文": "庶孫之中殤",
            "对应序号": "100108"
        },
        {
            "类型": "锡恭段内按",
            "内容": "錫恭按，馬說見後。",
            "对应经文": "庶孫之中殤",
            "对应序号": "100108"
        },
        {
            "类型": "锡恭段内按",
            "内容": "《通典》王肅說：‘此見大夫爲孫服之異也。士爲庶孫大功，則大夫爲之小功。降而小功者，則殤中從上。故舉中以見之。’",
            "对应经文": "庶孫之中殤",
            "对应序号": "100108"
        },
        {
            "类型": "锡恭段内按",
            "内容": "敖氏又曰：適人者爲此親非報服，略言之耳。錫恭按，出降者，主乎本宗爲女子子適人者言之。報者，報其降也，則適人者爲此親非報而何？繼公初意不過違注耳，違注不已，漸至違傳，違傳不已，乃至違經。履霜堅冰至，吾輩當引爲前車之鑒也。",
            "对应经文": "從祖姑姊妹",
            "对应序号": "100109"
        },
        {
            "类型": "锡恭段内按",
            "内容": "錫恭按，賈疏本合‘從祖姑姊妹適人者’爲一節，此乃并釋，故云然。",
            "对应经文": "從祖父、從",
            "对应序号": "100110"
        },
        {
            "类型": "锡恭段内按",
            "内容": "錫恭按，敖氏此說，與程瑤田不制高祖元孫服說相似而不同。敖云不見，特不見於經耳，如其有之，固可舉隅以反也。程云不制，則遂不制此服矣。不可因程謬而并疑敖說也。",
            "对应经文": "從祖父、從",
            "对应序号": "100110"
        },
        {
            "类型": "锡恭段内按",
            "内容": "錫恭按，此下似脫‘姑亦報之大功’。",
            "对应经文": "從父昆弟、",
            "对应序号": "100112"
        },
        {
            "类型": "锡恭段内按",
            "内容": "錫恭按，此正疏之脫誤。",
            "对应经文": "從父昆弟、",
            "对应序号": "100112"
        },
        {
            "类型": "锡恭段内按",
            "内容": "錫恭按，‘不欲聞’上似脫‘鬼神’二字",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，注并言君大夫士，而疏不言君，欲別君於大夫士也，此疏之誤也。然其言鄭君并言之意，欲見不承後者如此服，若承後，則皆服緦。此二語甚合",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，疏有誤，辨見下。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，馬氏說與傳似微異。傳云‘有死於宮中者，則爲之三月不舉祭’，系泛指臣僕言，而爲父後者之生母預在其中，本有不舉祭之故事，則不以私親而妨典祀，因三月之期而爲之服緦，此傳意也。馬氏之意，緣先人哀傷此妾，其子之爲父後者爲之三月不舉祭，因之服緦。馬云臣僕，即經云其母，在庶子爲其母，在先人則臣僕也。此與傳微異者也。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "萬氏斯同曰：司馬公《通鑑》亦載此條，胡三省注謂：‘《周禮》：王爲諸侯緦衰。霦之請服緦者，以帝入繼大宗，則太妃乃瑯琊之母，故以服諸侯者服之。’殊不知霦之所據，乃《儀禮》庶子爲父後者爲其母緦麻三月條，初非據《周禮》緦衰之文也。胡氏豈未見《儀禮》乎？且用庶子爲父後之服，則太妃猶不失生母之尊，若用天子爲諸侯之服，則哀帝竟臣其母矣，天下豈有此背禮之論哉？《周禮》，王爲諸侯緦衰，但言緦而不言三月，則與緦麻三月之服固有間矣。《晋書》原文明言帝制緦麻三月，豈可與《周禮》緦衰之文混而一之？况《儀禮》此條之傳言與尊者爲一體，不敢服其私親，正與此厭屈私情，所以上嚴祖考之語合，豈非霦所據之禮乎？乃舍《儀禮》可據之條，而引《周禮》不合之說，何其謬也！此寔有關於名分，故不可以不辨。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，‘不’字原脫，依《服問》疏補。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，‘今’字原誤‘案’，依《服問》改。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，‘故’即‘古’。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "哀姜薨於齊，貶之，經在僖元年冬十二月丁巳，夫人氏之喪至自齊，去姜是也。桓夫人文姜殺夫，貶之，經在莊元年春三月，夫人遜於齊。其與姜氏輕重差也。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，此條雖非論制服，而制服實根於此，詳見萬季野說。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，‘襄’當作‘宣’。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，《晉書 禮志》‘同服大功’下有‘若謹按周禮，則緦麻三月，若奉晉制，則大功九月，古禮今制’廿三字，乃云‘並無居廬三年之文’。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，《雜記》言練祥之祭。練祥且然，吉祭從可知矣。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，天子諸侯爲庶祖母，自當以庾氏蔚之說爲正。庶子爲父後者爲己所生緦，則爲父所生亦緦，不可以私親而廢祭，同也。惟大夫士家繼禰之宗，爲父所生，則當如殷氏茂所上，謂夫齊服爲安。齊服者，乃不杖麻屨者也。若徐氏廣議，服齊衰三年，則無施而可者也。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "徐氏乾學曰：‘海西公無太子，當從《晉志》作太元中。’",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，此并言公子爲其母，而彼在後，此在前，且彼爲記，此爲經，故錄在此。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "錫恭按，孔氏、綦毋氏說是。",
            "对应经文": "庶子爲父後",
            "对应序号": "100115"
        },
        {
            "类型": "锡恭段内按",
            "内容": "惠氏棟校《禮經》，引此‘兄’作‘凡’，是。",
            "对应经文": "士爲庶母。",
            "对应序号": "100116"
        },
        {
            "类型": "锡恭段内按",
            "内容": "錫恭按，由降而絕，則非無緦服也。此足破敖氏說。",
            "对应经文": "士爲庶母。",
            "对应序号": "100116"
        },
        {
            "类型": "锡恭段内按",
            "内容": "錫恭按，敖君善以此經言士爲起下文，褚氏言此以破之也。",
            "对应经文": "士爲庶母。",
            "对应序号": "100116"
        },
        {
            "类型": "锡恭段内按",
            "内容": "雷賈說已見上",
            "对应经文": "士爲庶母。",
            "对应序号": "100116"
        },
        {
            "类型": "锡恭段内按",
            "内容": "錫恭按，《私箋》說似創，而不背鄭義，錄存以俟考。",
            "对应经文": "士爲庶母。",
            "对应序号": "100116"
        },
        {
            "类型": "锡恭段内按",
            "内容": "汲古閣本作‘以臣與妾’。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "錫恭按，《曲禮》今本云：‘大夫不名世臣姪娣，士不名家相長妾。’此引以證姪娣之爲貴妾。疑本連引二句，因‘不名’字同，中脫七字，非必賈氏所見《曲禮》與今本不同也。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "錫恭按，‘上’當作‘臣’。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "胡氏培翚曰：‘陳氏專指大夫言，意亦同鄭。’",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "原作‘連’，依《讀禮通考》校正。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "‘復’原作‘服’，亦依《讀禮通考》校正。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "錫恭按，‘備六禮之制，合二姓之好’者，女君也。姪娣從女君而歸，則其榮共之，故云然。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "《册府元龜》。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "錫恭按，《日知錄》引唐李晟夫人王氏及妾杜氏，必著其氏者，明杜氏非姪娣，不得爲貴妾也。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "錫恭按，注云‘士卑無臣，則士妾又賤，不足殊。’玩‘則’字之義，士妾之賤，實因士之卑也，程氏此條足以發之。戴東原校《集釋》，以‘則士’二字爲衍文，失之矣。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "曹氏此下引上傳‘君子子者，貴人之子也’，鄭君《內則》注‘貴人，大夫以上也’，以證大夫始爲貴，則士身非貴。錫恭按，經言臣之貴者，妾之貴者，非言貴人之臣、貴人之妾也。則引貴人爲大夫以上未足證服此者之爲大夫，爰刪數語。",
            "对应经文": "貴臣貴妾。",
            "对应序号": "100117"
        },
        {
            "类型": "锡恭段内按",
            "内容": "《通典》又載馬融曰：‘士爲乳母服。’錫恭按，此經與大夫爲貴臣貴妾比，而注承《小功章》‘君子子爲庶母慈己者’言，則此爲乳母者，亦大夫之子也。《內則》云：‘大夫之子有食母。’注引此經證之，正可覆證此爲大夫之子服之矣。馬氏以爲士，與注誼別。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，《讀禮通考》‘大夫’作‘夫人’。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，《讀禮通考》‘降’上有‘不’字，是也，當從之。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，田氏以婢生口故不服，則知此乳母非婢之類也。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，傳曰：大夫以上爲庶母無服。故褚氏云然。恐未是，辨見後。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，大夫之子，父沒行士禮。士爲庶母緦，故云庶母之本服。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，以漢石渠議考之，大夫不服之說恐非。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "錫恭按，鄒氏此數語頗佳，但大夫之子如是，鄒氏以爲士，則非。爰節取而辨之。",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "敖繼公曰：‘此亦蒙士爲之文也。士之妻自養其子，若有故，或使賤者代食之，故謂之乳母。其妾子亦然。若於大夫之子，則慈母之外又有乳母。《内則》曰：“大夫之子有食母。”鄭氏以爲即此乳母是也。大夫之子，父没乃爲之服。’",
            "对应经文": "乳母。【注",
            "对应序号": "100118"
        },
        {
            "类型": "锡恭段内按",
            "内容": "繼公又曰：‘爲族曽祖父、族祖父、族父、族昆弟，皆緦。其族昆弟固相爲矣，此條則族父報。然則族曽祖父於昆弟之曽孫，族祖父於從父昆弟之孫，以其爲旁親卑者之輕服，故略之而不報與？’錫恭按，從父昆弟之孫，昆弟之曾孫不報之說，自茲而起，至程瑤田《文足徵記》淫辭大熾。然敖猶爲疑辭，而程則爲決辭，使聖人惇敘九族之經偏闕不完，辨詳余《喪服異誼駁》，已錄在前。",
            "对应经文": "從祖昆弟之",
            "对应序号": "100119"
        },
        {
            "类型": "锡恭段内按",
            "内容": "臣錫恭按，所謂‘此’者，指從父昆弟之孫、昆弟之曾孫也。",
            "对应经文": "從祖昆弟之",
            "对应序号": "100119"
        },
        {
            "类型": "锡恭段内按",
            "内容": "《喪服小記》孔疏：同堂兄弟之孫爲之，理自緦麻，曾祖爲曾孫三月，爲兄弟曾孫以無尊降之故，亦爲三月。",
            "对应经文": "從祖昆弟之",
            "对应序号": "100119"
        },
        {
            "类型": "锡恭段内按",
            "内容": "錫恭按，凡適不降，其禮通乎上下。王禮且然，則諸侯以下皆然，敖繼公云：不分適庶者，以其卑遠略之，且不可使其庶者無服也。此故與注疏立異，不可從。",
            "对应经文": "曾孫。【注",
            "对应序号": "100120"
        },
        {
            "类型": "锡恭段内按",
            "内容": "錫恭按，疏有微誤，後錄段氏、鄭氏說正之。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "周氏，二母之姓。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "王愷母更嫁庾氏。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘姨’原誤‘姊’，‘解’原誤‘鮮’，并從《讀禮通考》校正。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘妹’字原脫，依《讀禮通考》補。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘亦’原誤‘欲’，從《讀禮通考》校正。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘姨’字原脫，依《讀禮通考》補。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，此以上兩徐氏辭。‘大唐之制’以下，杜氏佑辭。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘計’疑‘訃’字之訛，《讀禮通考》引作‘私’。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，凡外氏之服，皆從母而爲之服。母以爲姊妹之子也，則固吾從母姊妹也，服之可也。今母以爲子婦，不復以爲姊妹之子矣，則吾安得不以爲嫂，而顧服從母姊妹之服哉？至此嫂之爲己，當從夫，而嫂叔無服，亦不服從母昆弟之服矣。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "乙者庾元靖，甲者庾仁也。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘爲’原誤‘而’，今從《讀禮通考》校正。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，‘娣’原誤‘姊’，今從《讀禮通考》校正。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，此論不爲從母服，非也。從母之服，自當以恩掩誼，邵氏戢議是也，已錄在《小功章》‘從母’條。又云‘大夫之子爲庶母無服’，亦誤。姪娣乃大夫之貴妾，大夫之子固有服也。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，此三字不可解，有脫誤。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，此說未然。《祭統》記曰：‘昭穆者，所以別父子遠近長幼親疏之序，而無亂也。’若以族父爲姨弟，謂長幼可易其班，則昭穆便失其倫矣。當以上蔡氏謨、下徐氏彥說爲正。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，原脫‘弟’字，從《讀禮通考》校補。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "锡恭按，同姓從宗，序以昭穆，故族父不可爲姨弟，與異姓主名者別。徐氏邈、徐氏眾說皆非也。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "敖氏又曰：‘母於姊妹之子小功，子無所從也，惟以名服之。’錫恭按，此敖氏自全其子從母服降二等之誼也，說似是而意實非。",
            "对应经文": "從母昆弟。",
            "对应序号": "100122"
        },
        {
            "类型": "锡恭段内按",
            "内容": "錫恭按，《爾雅》無此文，當改爲《喪服傳》。",
            "对应经文": "甥。【注】",
            "对应序号": "100123"
        },
        {
            "类型": "锡恭段内按",
            "内容": "錫恭按，《家禮》原本《小功五月章》爲甥也，爲姊妹之子。《緦麻三月章》，女爲姊妹之子婦也，爲甥婦也。各自分列。曩在禮學館見《明集禮》，其分列與《家禮》同。是其服雖改而姊妹之子之名未與甥混。自明《孝慈錄》於‘姊妹之子’下注云‘即外甥’，而名并混矣。",
            "对应经文": "甥。【注】",
            "对应序号": "100123"
        },
        {
            "类型": "锡恭段内按",
            "内容": "錫恭按，上甥節傳明云報之也，此何以云不相報？當考",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，‘君母’當作‘女君’",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，‘二統’上疑有脫字。",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，以上有晉諸儒論辨。‘大唐’以下，杜氏佑所記。",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "庾氏蔚之因世子不降妻之父母推之，天子諸侯亦服妻之父母。錫恭按，天子諸侯所不絕，則大夫自然不降。彼姑及從父姊服，雖稍重，而天子諸侯得而絕，大夫得而降者也。此制婦母服緦麻，以輕爲重之誼也。庾氏說已錄《小功章》。",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，抑外親以崇己族，亦後世之言，周公制禮無是意也。然外親之服止於是，則任外親而疏宗室，自無此事矣。",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，此條錄自《讀禮通考》，成氏未知何人，當考。",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，晉宋故事，天子有公除之制，皆以日易月。此制服三日，雖非古禮，然足證本服緦麻三月也。附錄於末，以著天子不降妻之父母。",
            "对应经文": "妻之父母。",
            "对应序号": "100125"
        },
        {
            "类型": "锡恭段内按",
            "内容": "錫恭按，疏自‘不言報者’以下非也。信如疏說，從母何以言報乎？舅不言報者，上經已云甥故也。",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "錫恭按，二人謂外祖、從母。",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "凌氏又以姪爲姑大功，不同於世父叔父，證甥爲舅不同於從母。錫恭按，爲姑大功者，出降耳，其在室則與世父叔父同，《不杖期章》注已明言之。姑所以得與世父叔父同者，宣氏舒說甚精，凌氏所證非也。爰節錄之。又，凌氏說明經誼多於辨唐制，故錄在《通典》及《日知錄》前。",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "錫恭按，然則二字，非衍即誤",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "《新唐書》：初，太宗嘗以同爨緦，而嫂叔乃無服，舅與從母親等而異服。詔侍中魏徴、禮部侍郎令狐德棻等議：‘舅爲母族，姨乃外成他姓，舅服一時，姨乃五月，古人未逹者也。’於是服曾祖父母齊衰三月者，増以齊衰五月；適子婦大功，增以期；衆子婦小功，増以大功；嫂叔服以小功五月，報，弟妻及夫兄同，舅服緦，増以小功。然律疏，舅報甥服，猶緦。顯慶中，長孫無忌以爲，甥爲舅服同從母，則舅宜進同從母，報。又古庶母緦，今無服，且庶母之子，昆弟也，爲之杖齊，是同氣而吉凶異，自是亦改服緦。",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "錫恭按，妻爲夫之從母服緦，詳見《記》‘夫之所爲兄弟服，妻降一等’下，顧氏不分姨舅，亦微誤。",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "舊唐書 張柬之傳》：何休注《公羊傳》言，魯文公亂聖人制，欲服喪三十六月",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "《記》曰：始死三日不怠，三月不解，期悲哀，三年憂，恩之殺也。聖人因殺以制節，此喪之所以三年。賢者不得過，不肖者不得不及，此喪之中庸也○",
            "对应经文": "舅。【注】",
            "对应序号": "100127"
        },
        {
            "类型": "锡恭段内按",
            "内容": "錫恭按，疏論不言報之誤，與爲舅同。",
            "对应经文": "舅之子。【",
            "对应序号": "100128"
        },
        {
            "类型": "锡恭段内按",
            "内容": "錫恭按，中下殤當降二等，‘一’字誤。",
            "对应经文": "夫之姑姊妹",
            "对应序号": "100129"
        },
        {
            "类型": "锡恭段内按",
            "内容": "曹氏元弼曰：‘者’上脫‘云報’二字",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，疏末段誤，沈氏彤辨之，說錄下。",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "阮氏元《校勘記》以此爲杜氏所附益。",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，此條從盛氏《集編》錄出，未考得其所本。",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "敖曰：‘夫之所爲小功者，則妻爲之緦。若於夫之祖父母之行而服此者，惟其從祖祖父母耳，似不必言諸。然則此經所指者，其夫之從祖祖父母及從祖父母與？但言諸者，疑文誤且脫也。’",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，吳氏不數外祖父母亦非，今節取。",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，此段氏襲戴氏之訛，辨見記",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，‘祖’上脫‘外’字",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，段氏校注第二‘曾祖父母’，謂當作‘外祖父母’，非也。許氏宗彥辨之，說錄於後",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，已見前",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "錫恭按，謂褚氏",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "馬注云：‘妻爲夫之諸祖父母服，所服者四，其報者二。曾祖正小功，故妻服緦，不報也。從祖祖父旁尊，故報也。其云服四者，分祖曾兩父母計之。’萬氏斯同不識，反以爲不明指其人，而以曾祖父母、從祖祖父母、從祖父母、外祖父母解之，失馬氏意，且舉從祖父母是父行，亦與敖君善以後同失‘",
            "对应经文": "夫之諸祖父",
            "对应序号": "100130"
        },
        {
            "类型": "锡恭段内按",
            "内容": "《校勘記》引浦鏜云，‘君’下脫‘母’字。",
            "对应经文": "君母之昆弟",
            "对应序号": "100131"
        },
        {
            "类型": "锡恭段内按",
            "内容": "曹氏元弼曰：‘之’字衍。",
            "对应经文": "君母之昆弟",
            "对应序号": "100131"
        },
        {
            "类型": "锡恭段内按",
            "内容": "《校勘記》曰：‘同’字誤在‘故亦’下。",
            "对应经文": "君母之昆弟",
            "对应序号": "100131"
        },
        {
            "类型": "锡恭段内按",
            "内容": "錫恭按，方氏說善矣，而與旁尊必報之例相違，俟考。",
            "对应经文": "君母之昆弟",
            "对应序号": "100131"
        },
        {
            "类型": "锡恭段内按",
            "内容": "錫恭按，從祖父之長殤已見經，此爲從祖祖父之長殤發也。",
            "对应经文": "從父昆弟之",
            "对应序号": "100132"
        },
        {
            "类型": "锡恭段内按",
            "内容": "曹氏元弼曰：‘殤’下脫‘服’字",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "《校勘記》云：‘若’下《通解》有‘然’字",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "曹氏元弼曰：‘大’當爲‘丈’",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "錫恭按，下句‘以’字衍。",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "長殤、中殤降一等，下殤降二等。敖曰：此主言丈夫爲大功以上之殤，婦人爲夫族齊衰之殤也不宜在此，蓋脫文也。",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "錫恭按，此句‘其’字衍",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "錫恭按，子尹先生駁郝氏、程氏之說善矣，而其所自爲說，以長殤中殤降一等，下殤降二等爲婦人爲母家之殤，中皆從上，何其較丈夫更重耶？恐不若吳江張氏說之當也。又以祖母爲庶孫從夫家殤服例，姑爲姪從母家殤服例。《緦麻章》經云：‘庶孫之中殤，夫家中從下也。’云姪之下殤，母家中殤降一等，自在小功也。竊考嫁姑爲殤姪，大功之殤也。張氏所云，婦人爲本宗與丈夫同，故中殤從上也，而凡服子若孫者，父與母同。成人既然，殤服何獨不然耶？以此證婦人爲夫家母家之分，非也。且如《私箋》說，仍不從鄭君‘庶孫中殤，“中”當爲“下”也’，。與程、郝兩說無甚異，而庶孫之中殤云者，主爲祖母言，而不主爲祖父言，恐經無此例也。",
            "对应经文": "爲夫之從父",
            "对应序号": "100133"
        },
        {
            "类型": "锡恭段内按",
            "内容": "錫恭按，此卷單疏已佚，而有錯簡，入第二十三卷第十頁自‘淺絳也’至‘絕旁期’，凡三百單一字，惟標題多‘傳曰’至‘不服也’六字，又釋曰不誤，爲既曰與陽城張氏本異，馀皆同，余此著例，不錄標題，及‘釋曰’字，故所異者不見。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "曹氏元弼曰：‘人’字衍。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "曹氏元弼曰：此真禮家微言也。然則公子亦心喪三年",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "《校勘記》曰：‘之’字衍。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，此注云‘麻衣小功布深衣’，前傳云‘緦麻小功冠’，其衰也小功衰十升、十一升、十二升，冠亦如之，舉中而言則十一升，故曰令不以十一升爲冠，恐入正服也。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，‘絲’當作‘緦’，此舉其服名，故本朋友麻注之成文。若縷細如絲者，指言衰裳之布，非可名絰帶之麻也。此字爲東原所未及校",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，疏釋布用小功，單舉庶子父在爲母以爲差，李氏兼舉爲妻，意欲補疏未備也。然疏單據爲母，而爲妻之誼可推。若士之子爲妻期，正也，爲母期，屈也，似不可並舉而無別也。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，三年之喪，用昭公十五年《左傳》誼，謂不絕者也",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，‘大夫之妻’當作‘大夫之子之妻’。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，敖說有五誤。縓冠之縓破爲練，一誤也；以麻衣之布爲十五升，二誤也；謂冠紕亦以縓，三誤也；因謂爲衣冠與爲母同，四誤也；謂妻亦在三年之科，五誤也。爰慎擇而錄之。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，戴氏云‘猶三年’者，非因父歿而三年也，此‘故曰三年’四字微誤。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "錫恭按，此所云‘公子’，與《記》微異。《記》專指庶子，此則關適子在焉。",
            "对应经文": "公子爲其母",
            "对应序号": "100134"
        },
        {
            "类型": "锡恭段内按",
            "内容": "《校勘記》曰：‘非’下，《通解》有‘專據’二字。",
            "对应经文": "大夫、公之",
            "对应序号": "100135"
        },
        {
            "类型": "锡恭段内按",
            "内容": "錫恭按，本親第依降服報之者，謂月算如降服耳。當先服齊衰三月",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "明降其小宗之例，是著降等例；明子於大宗之誼，是著若子例。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "語本胡氏",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "同祖者曰從父昆弟，同曾祖者曰從祖昆弟，同高祖者曰族昆弟，亦皆據一人言。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "就爲後者言，則今從父昆弟。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "本爲世父。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "其岀於所後父之姊妹，自不以其爲本宗從父姊妹，而歸之小宗兄弟可知。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "就爲後者言，則今從祖父、從祖昆弟也",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "本爲從祖祖父、從祖父。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "除所後祖外",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "其岀於所後祖之叔父，岀於所後父之姊妹，自不以其爲本宗從祖父、從祖姊妹而歸之小宗兄弟可知",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "就爲後者言，則今族祖父、族父、族昆弟也。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "本爲族曾祖、族祖、族父",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "除所後曾祖外",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "其岀於所後曾祖之從祖祖父、岀於所後祖之世叔父、岀於所後父之姊妹，自不以其爲本生族祖、族父、族姊妹，而入之小宗兄弟可知",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "大功以下親’五字未的，當云‘父宗以外親’。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "姑姊妹女子子適人無主者，姑姊妹報’，此爲無主者言，變例也。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "錫恭按，《釋文》於注中‘爲’字兩讀。讀于偽反者，則‘其’字指兄弟也；讀如字者，則‘其’字指爲後者也。叔彥讀從于偽反。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "降’字用鄭誼增。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "鄭於兄弟服，每注云‘凡不見者，以此求之’，是記文爲未見諸服而著也",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "約文。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "曾祖宗。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "高祖宗。",
            "对应经文": "爲人後者於",
            "对应序号": "100136"
        },
        {
            "类型": "锡恭段内按",
            "内容": "曹氏元弼曰：‘不見’當爲‘是行’。",
            "对应经文": "兄弟皆在他",
            "对应序号": "100137"
        },
        {
            "类型": "锡恭段内按",
            "内容": "曹氏元弼曰：‘於’當爲‘以’",
            "对应经文": "兄弟皆在他",
            "对应序号": "100137"
        },
        {
            "类型": "锡恭段内按",
            "内容": "曹氏元弼曰：‘居’下有脫，擬補‘是本不同財大功以上’九字",
            "对应经文": "兄弟皆在他",
            "对应序号": "100137"
        },
        {
            "类型": "锡恭段内按",
            "内容": "錫恭按，此駁敖氏說也。敖氏以此與《不杖期章》‘姑姊妹女子子適人無主者’俱爲加服，故褚氏辨之，以明彼乃應降不降，非加服也。",
            "对应经文": "兄弟皆在他",
            "对应序号": "100137"
        },
        {
            "类型": "锡恭段内按",
            "内容": "曹氏元弼曰：毛本重‘斂’字，是。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "曹氏元弼曰：‘禮’當爲‘體’。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，《士喪禮》注，‘齊衰’作‘斬衰’。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，《士喪禮》注，‘反’作‘交’，‘項’作‘額’。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，注云謂服無親者，《通解》續卷八引無‘服’字。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，奔喪之麻，似指絰帶。《小記》稱爲母免，而以布爲母，且以布似免，無用麻者，俟考。“",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，斬衰而外，惟爲母先括髪而後免，自馀齊衰以下，皆免而已，不先括髪。汪氏專指屬及五世之喪，誤。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，凡小斂以前，袒而不免，小斂以後，袒者皆免。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，既殯未啟之間，似皆不免，不止緦、小功也，俟考。",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，注云‘每至袒時’，則袒非一時。賈疏專指小斂時，非也。胡氏說較渾括",
            "对应经文": "朋友皆在他",
            "对应序号": "100138"
        },
        {
            "类型": "锡恭段内按",
            "内容": "錫恭按，疑衍一‘絰’字",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，疑當重‘冕’字",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "曹氏元弼曰：阮云：‘三’上，浦鏜云，脫‘十’字。案，‘上’當爲‘下’，下亦以三升布，同。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "曹氏元弼曰：‘於’下脫‘諸侯’二字",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，‘麻’當作‘衰’。《校勘記》云：《要義》作‘衰’，此陽城張氏本，從《要義》出，然亦仍作‘麻’",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，士有緦服，卿大夫降而在緦服者，皆不以緦衰爲吊服，卿大夫向上取錫衰，士向下取疑衰。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "曹氏元弼曰：‘當’上脫‘不’字",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "曹氏元弼曰：‘鄭’字衍。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，注上文云‘此實疑衰也’，下文云‘又改其裳’，以素辟諸侯也。然則鄭君固謂諸侯有疑衰矣，若諸侯無疑衰，士何辟之有乎？既有疑衰，則亦當有緦衰。上但言錫衰者，因與卿大夫連言而然也，非與《文王世子》注有違也。賈氏此疏頗精。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "‘等同’之‘等’，曹氏元弼曰，當爲‘亦’",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "《校勘記》，‘其以’疑當作‘以其’。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，此引《喪服》注有誤，文云庶人不爵弁則士吊服之冠如爵弁，而非皮弁也。不得因此疏而疑彼注。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，《喪服》疏：‘庶人吊服，白布深衣。’二疏不同。考《喪服》注，但言不爵弁，則疑衰似不異也。《周禮》疏似得之。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，李氏此語必有所本，當考",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，李氏此說本《檀弓》、《喪大記》疏，與賈疏異。李氏下又引賈疏，而云未詳是否，蓋兩說並存也。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，曰吊服而加麻，則緦之絰帶加於吊服外者也。賈氏以此證吊服有帶，未是。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "見《雜記》疏",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "注又云，武，吉冠之卷也，加武者，明不改冠。錫恭按，此當連引，則不弁絰之誼益著。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，皮弁指服而言，其冠則弁絰",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "下二句，《喪大記》疏",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，《喪服》經皆成服後之服，此朋友吊服加麻，據主人成服後也，則吊服舊說亦指主人成服後，故鄭君破之。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，見《通典》卷八十三",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "敖繼公撰",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，諸侯吊異國之臣，雖當事亦皮弁，自吊己臣，當事則弁絰。然當事雖弁絰，而未當事亦皮弁。二誼實一貫也。",
            "对应经文": "朋友麻。【",
            "对应序号": "100139"
        },
        {
            "类型": "锡恭段内按",
            "内容": "錫恭按，以上明兄弟服，非如上注族親也。非如上注族親，則當專指小功以下。",
            "对应经文": "夫之所爲兄",
            "对应序号": "100141"
        },
        {
            "类型": "锡恭段内按",
            "内容": "錫恭按，《集釋》之誼，主謂兄弟非同行者也，故以尊於己卑於己者釋之。然亦與疏微異。疏意在補記經所未見。李氏意兼總結經所已見者也。",
            "对应经文": "夫之所爲兄",
            "对应序号": "100141"
        },
        {
            "类型": "锡恭段内按",
            "内容": "錫恭按，當云‘夫皆爲之小功，妻降而爲緦’",
            "对应经文": "夫之所爲兄",
            "对应序号": "100141"
        },
        {
            "类型": "锡恭段内按",
            "内容": "錫恭按，詳見《大功章》",
            "对应经文": "夫之所爲兄",
            "对应序号": "100141"
        },
        {
            "类型": "锡恭段内按",
            "内容": "錫恭按，此指萬季野、徐健庵等。",
            "对应经文": "夫之所爲兄",
            "对应序号": "100141"
        },
        {
            "类型": "锡恭段内按",
            "内容": "錫恭按，凌氏說甚長，又以此兄弟無注，爲承上注族親。然此言兄弟服與上言兄弟略殊，以爲承上族親，誤也。小功以下緦麻，緦麻降則無服，然由緦麻而無服，亦降一等也。凌氏以無服爲非等，而別爲之解，亦誤也。凌氏又曰：‘兄弟中尚含有高曾之服。’則明與高曾父母傳文相戾，又誤也。故節而錄之。",
            "对应经文": "夫之所爲兄",
            "对应序号": "100141"
        },
        {
            "类型": "锡恭段内按",
            "内容": "此指生母之黨。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "錫恭按，引此句非鄭誼。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "見《緦麻章》。妾子爲生母，父在服期，父卒三年，不見於經，此於《齊衰三年章》‘慈母如母’推而見之也。‘慈母如母’條傳曰：‘妾子之無母者，父命妾之無子者以爲子，生養之，終其身，死則䘮之三年如母。’妾子子於他妾者服且如此，况生母乎？《䘮服》不著之者，以‘齊衰三年，父卒則爲母，齊衰期年，父在爲母’内包之也。唯大夫之庶子爲生母大功，傳曰：‘大夫之庶子，從乎大夫而降也。’公子爲其母，練冠麻，麻衣縓縁，既葬除之。傳曰：‘君之所不服，子亦不敢服也。’",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "言非親屬，空從彼而服之也。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "即爲父後者。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "骨肉連屬以爲親，故從之而服。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "母死子猶服母黨。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "以上《學禮質疑》",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "以上《儀禮商》。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "徐藻答臧燾曰：庶子若及先適母，則服其黨，若不及，則服後適母黨。外統無二，此之謂也。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "錫恭按，庶子於君母之黨爲徒從，先適母亡，則不服其黨。雖服後適母黨，非二統也。顧氏以此爲二統，俟商。",
            "对应经文": "庶子爲後者",
            "对应序号": "100142"
        },
        {
            "类型": "锡恭段内按",
            "内容": "曹氏元弼曰：‘服’當爲‘降’",
            "对应经文": "宗子孤爲殤",
            "对应序号": "100143"
        },
        {
            "类型": "锡恭段内按",
            "内容": "曹氏元弼曰：‘子’上似脫‘宗’字。",
            "对应经文": "宗子孤爲殤",
            "对应序号": "100143"
        },
        {
            "类型": "锡恭段内按",
            "内容": "惠氏棟校改‘齊衰’爲‘緦麻’。錫恭按，緦麻無受，惠校非也。‘齊’當作‘之’，聲近而誤。《記》云，大功衰、小功衰，疏因之而云‘大功小功之衰’也",
            "对应经文": "宗子孤爲殤",
            "对应序号": "100143"
        },
        {
            "类型": "锡恭段内按",
            "内容": "臣錫恭按，注小功之五月亦連齊衰計之。",
            "对应经文": "宗子孤爲殤",
            "对应序号": "100143"
        },
        {
            "类型": "锡恭段内按",
            "内容": "凌氏又以此記爲無爲殤後者之服而釋‘親則月算如邦人’，引《小記》‘以其服服之’爲證。錫恭按，《小記》及注但言承殤後者一人，此記云親所容者廣，不得以彼證此也。又引《曾子問》注及疏，所失與引《小記》注同。",
            "对应经文": "宗子孤爲殤",
            "对应序号": "100143"
        },
        {
            "类型": "锡恭段内按",
            "内容": "胡氏又曰：‘雖下殤不用緦麻，重宗子也。’錫恭按，齊衰下殤，本當小功，非爲宗子獨異也。胡氏說未是。",
            "对应经文": "宗子孤爲殤",
            "对应序号": "100143"
        },
        {
            "类型": "锡恭段内按",
            "内容": "錫恭按，‘",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "’當作‘豚’，《士喪禮》，大殮奠陳三鼎，其實豚魚臘。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "盛氏世佐曰：言下疑更有‘不言’二字",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "曹氏元弼曰：‘故’字衍",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，馬氏之誼，與鄭君略同，所異者，惟‘事已而除，不必三月’一語，辨見下。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，此與鄭誼不同者，一爲葬而除，一爲無遣奠之禮，其云葬而除，乃馬氏說所自出也。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，‘望’當作‘之’，此述注爲問也，當據注正之",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，第二‘廟’字當作‘之’，古人疊字或作二點，草書‘之’字形似三點，因此致誤",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，此‘豚’字當作‘豕’",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，兩‘宰’字皆‘牢’字之誤。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "《通典》，魏王肅云：司徒文子改葬其叔父，問服於子思。子思曰：禮，父母改葬，緦而除，不忍無服送至親也。肅又云：本有三年之服者，道有遠近，或有艱故，既葬而除，不待有三月之服也。非父母無服，無服則弔服加麻",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "《通典》，蔡謨以爲，改葬斬衰，禮言緦者，謂緦親以上皆反服也。錫恭按，所謂反服始服者，蓋指此等說",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，‘非也’二字當倒",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，鄭君注三月而除者，改葬緦，服之常也，其道遠艱故，踰時乃除者，改葬緦服之變也。注道其常，范氏宣、庾氏蔚之并通其變，誼相成也。猶之爲父母三年而久喪不葬者，主喪者不除，亦所以通其變也。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，‘不審’疑當作‘若不’",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，‘范’字蓋衍。不然，自‘不見’以下非范氏之言也。俟考。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，注言‘子爲父’，則包爲母。注與馬融誼同。馬、王與注異者，不在此也。劉說誤會。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，三月不謬，崔說非是。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，葬畢即除，非是。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "《春秋》莊公三年，《榖梁傳》注，緦者，五服最下，言舉下緬，上從緦，皆反其故服。’錫恭按，若主人當服斬衰。以下破范氏甯《榖梁傳注》誼也。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，韓公謂未可除而除，是也。謂不當重而重，恐未然。《喪服小記》曰：‘久而不葬者，主喪者不除。’其取未葬不變服之例，而反爲之重服者，猶有補過之意焉。此亦告朔餼羊類也，而安得曰不當重乎？",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，敖氏此說亦得鄭氏之一隅。大戴云，無遣奠之禮，鄭君不從。既言奠如大殮，而又言此以證之，以解拘牽戴說者之惑也。然不得因此以疑疏也。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "錫恭按，江氏淵、庾氏蔚之說最當。",
            "对应经文": "改葬緦。【",
            "对应序号": "100144"
        },
        {
            "类型": "锡恭段内按",
            "内容": "曹氏元弼曰：‘報’當爲‘服’",
            "对应经文": "童子唯當室",
            "对应序号": "100145"
        },
        {
            "类型": "锡恭段内按",
            "内容": "錫恭按，注云‘與族人爲禮’，雖主言族人，而外親可推而知矣。童子既承家事，則自舅以下，豈不與之爲禮者？疏云不及外親，泥於詞之失也。",
            "对应经文": "童子唯當室",
            "对应序号": "100145"
        },
        {
            "类型": "锡恭段内按",
            "内容": "錫恭按，緦者，所以爲衰裳者也。《記》云唯當室緦，明當室者有衰裳矣。而此云深衣不裳，與《記》誼不同。下射氏慈云，六七歲雖未爲童，其姊死，故宜著布深衣。庾氏蔚之云，若是八歲以上及禮之人，以其當室，故令與成人同，未八歲者服布深衣，此可見八歲以上當室者服衰裳也。大戴說微誤。",
            "对应经文": "童子唯當室",
            "对应序号": "100145"
        },
        {
            "类型": "锡恭段内按",
            "内容": "錫恭按，‘君’當作‘若’。",
            "对应经文": "童子唯當室",
            "对应序号": "100145"
        },
        {
            "类型": "锡恭段内按",
            "内容": "汲古閣本‘自’作‘目’。",
            "对应经文": "凡妾爲私兄",
            "对应序号": "100146"
        },
        {
            "类型": "锡恭段内按",
            "内容": "惠氏棟曰：天王后、諸侯夫人，無歸宗之義，諸侯夫人出則歸宗，不出則不歸也。天王后有廢無出。",
            "对应经文": "凡妾爲私兄",
            "对应序号": "100146"
        },
        {
            "类型": "锡恭段内按",
            "内容": "曹氏元弼曰：‘於命婦’三字衍。",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "曹氏元弼曰：‘功’當爲‘夫’",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "錫恭按，注引《小記》、《服問》者，於記傳所已言者，則證成之，於記傳所未言者，則廣論之。疏微嫌其窄也。",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "《校勘記》云，‘衰’，《要義》作‘言’。錫恭按，‘言’字下屬，‘皮弁’對上‘弁絰’。士所輕者，在當事時皮弁，而不在錫衰，故云‘皆皮弁’而意已足。下云‘見其不足之意’，則‘而已’上宜有‘言’字，作‘言’是也。江蘇局重雕《要義》，仍作‘衰’，疑轉改。",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "曹氏元弼曰：‘傳’上脫‘於’字。",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "《校勘記》曰：‘對’，《要義》作‘將’。",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "錫恭按，五服之緦衰，其絰糾者也。吊服之緦衰，其絰纏者也。錫衰爲吊服，而其絰亦纏，但可與吊服之緦較輕重，而不可與五服之緦較輕重。敖氏說可節取。萬季野乃以爲緦重而錫輕。是以五服之緦與錫相較也，豈不謬與？",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "錫恭按，‘疑衰’上脫‘緦衰’二字。",
            "对应经文": "大夫吊於命",
            "对应序号": "100147"
        },
        {
            "类型": "锡恭段内按",
            "内容": "錫恭按，此‘頓’字與下云‘不可頓兇’似皆訓爲純。頓、純皆屯聲，誼容相近，俟考",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "錫恭按，‘月’當作‘升’。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "曹氏元弼刪‘之’字‘也’字。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "曹氏元弼曰：此‘名’當爲‘明’",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "《校勘記》曰：‘櫛’疑當作‘榛’",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "曹氏元弼曰：‘同’字衍。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "曹氏元弼曰：‘然’字衍。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "錫恭按，‘故’字上疑有脫文。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "孔穎達曰：常服之髽不用麻布。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "錫恭按，免首不冠者，不冠者之所服也。袒而免則不冠。男子冠而婦人笄，男子不冠則婦人不笄。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "胡氏培翚曰：鄭解有首在櫛笄之後，是指吉笄之首言之，故以漢時刻鏤摘頭況之也。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "錫恭按，去笄者，麻布髽也。著笄者，不用麻布，但露紒髽也。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "段氏王裁云，在夫家服有分別不同者，義至精也。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "若謂吉笄則不復髽，則禮雖不合，文尙可通。今乃云以笄則不復髽，斯文亦不通矣。繼公之無知至此",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "已’通‘以’",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "此句誼岀孔疏。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "長俟商。",
            "对应经文": "女子子適人",
            "对应序号": "100148"
        },
        {
            "类型": "锡恭段内按",
            "内容": "《校勘記》曰：程瑤田曰：‘君之黨’三字轉寫譌作‘女君之’三字也。按，《大功章》，‘大夫之妾爲君之庶子’，疏云：‘妾爲君之長子亦三年者，妾從女君服，得與女君同，故亦同女君三年。’此疏與彼正同，然則此句但須改‘爲’字作‘從’。錫恭按，妾從服者，從女君也。阮氏說是。",
            "对应经文": "妾爲女君、",
            "对应序号": "100149"
        },
        {
            "类型": "锡恭段内按",
            "内容": "錫恭按，此齊衰之喪也。設若情重，將以何者爲笄，何者爲總乎？疏有微誤。",
            "对应经文": "妾爲女君、",
            "对应序号": "100149"
        },
        {
            "类型": "锡恭段内按",
            "内容": "錫恭按，此駁敖繼公說也。敖曰：笄總與上同，乃別見之者，明其不髽也。",
            "对应经文": "妾爲女君、",
            "对应序号": "100149"
        },
        {
            "类型": "锡恭段内按",
            "内容": "錫恭按，此駁賈疏也。",
            "对应经文": "妾爲女君、",
            "对应序号": "100149"
        },
        {
            "类型": "锡恭段内按",
            "内容": "曹氏元弼曰：‘其’，阮本作‘有’。",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "《校勘記》曰：‘下’，聶氏作‘上’，曹氏元弼曰：‘上’字是",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "錫恭按，當重‘祭服’二字",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "‘實’，《校勘記》云，《通解》作‘它’。曹氏元弼曰：‘它’字是。錫恭按，‘實’字衍。‘其腰間’三字屬上爲句，下文‘已外’乃指深衣、長衣之外朝祭之服也。",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "曹氏元弼曰：‘也’當作‘者’。",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "錫恭按，‘內’下疑脫‘削’字。",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "敖又云：衰外削幅者，所以別於吉服之制。錫恭按，注云，大古冠布衣布，後世聖人易之，以此爲喪服。是喪服爲大古所先有也。敖言此者，意謂先有吉服，而後有喪服也，與注誼悖。",
            "对应经文": "凡衰外削幅",
            "对应序号": "100150"
        },
        {
            "类型": "锡恭段内按",
            "内容": "《校勘記》曰：‘而言’二字屬上，此據四齊爲句，‘一’字疑亦當作‘言’。",
            "对应经文": "若齊，裳內",
            "对应序号": "100151"
        },
        {
            "类型": "锡恭段内按",
            "内容": "錫恭按，《通解》‘若言’二字倒",
            "对应经文": "若齊，裳內",
            "对应序号": "100151"
        },
        {
            "类型": "锡恭段内按",
            "内容": "曹氏元弼曰：‘裳’似當爲‘畔’",
            "对应经文": "若齊，裳內",
            "对应序号": "100151"
        },
        {
            "类型": "锡恭段内按",
            "内容": "錫恭按，此句有誤，辨見下",
            "对应经文": "適博四寸，",
            "对应序号": "100153"
        },
        {
            "类型": "锡恭段内按",
            "内容": "錫恭按，法度之服，不應向旁開領，解‘辟’字誤。",
            "对应经文": "適博四寸，",
            "对应序号": "100153"
        },
        {
            "类型": "锡恭段内按",
            "内容": "錫恭按，用半幅無徵，據下注辟領加布，則當長終幅。詳《釋服》。",
            "对应经文": "適博四寸，",
            "对应序号": "100153"
        },
        {
            "类型": "锡恭段内按",
            "内容": "錫恭按，《通典》云，其開領處左右各開四寸，向外辟厭之，謂之適，此爲適衰同材，反摺向外之說所自始。宋儒不專其咎也。",
            "对应经文": "適博四寸，",
            "对应序号": "100153"
        },
        {
            "类型": "锡恭段内按",
            "内容": "聶氏《三禮圖》衰作對衿，最爲卓識。《喪服》記、注可證。",
            "对应经文": "適博四寸，",
            "对应序号": "100153"
        },
        {
            "类型": "锡恭段内按",
            "内容": "錫恭按，賈氏所謂外衿，亦從對衿者言，與明人以衽爲衿者別，詳《釋服》。",
            "对应经文": "適博四寸，",
            "对应序号": "100153"
        },
        {
            "类型": "锡恭段内按",
            "内容": "錫恭按，此是述注，自當作‘哀戚’，校者未言，某本作‘衰’，蓋陽城張氏本新誤。",
            "对应经文": "衰長六寸，",
            "对应序号": "100154"
        },
        {
            "类型": "锡恭段内按",
            "内容": "敖又云：‘負板惟孝子有之，故《記》先言。’錫恭按，如敖說，則適先衰言又何也？其說非是。今節取其是者錄之。",
            "对应经文": "衰長六寸，",
            "对应序号": "100154"
        },
        {
            "类型": "锡恭段内按",
            "内容": "邱氏濬曰：疏有綴衰於外衿之文，既曰有外衿，則必有內衿矣。今俗衰衣之制，乃爲對衿衣，遂使衰不當心，殊失古制。擬作一外衿，掩於內衿之上，服之，則衰正當心矣。",
            "对应经文": "衰長六寸，",
            "对应序号": "100154"
        },
        {
            "类型": "锡恭段内按",
            "内容": "錫恭按，《雜記》意在貴賤同，非五服五等也。此句誤引。",
            "对应经文": "衰長六寸，",
            "对应序号": "100154"
        },
        {
            "类型": "锡恭段内按",
            "内容": "錫恭按，負方一尺八寸，此誤。",
            "对应经文": "衰長六寸，",
            "对应序号": "100154"
        },
        {
            "类型": "锡恭段内按",
            "内容": "錫恭按，說皆見前。",
            "对应经文": "衰長六寸，",
            "对应序号": "100154"
        },
        {
            "类型": "锡恭段内按",
            "内容": "汲古閣本，‘偏’作‘徧’。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "《通解續》云，下有‘衣’字。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "曹氏元弼曰：‘謂帶’二字疑倒。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "曹氏元弼曰：‘非’當作‘即’，言此帶謂平常衣之帶，即大帶、革帶。衣帶下尺者，衣至當帶處，以布接之，垂下長尺耳。衣帶下尺，不獨喪服然也。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "錫恭按，此說非也。衣廣二尺者，共八尺，則帶下亦八尺也。不著尺寸者，可推而知也。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "《校勘記》曰：‘表’，《通解》作‘裏’。曹氏元弼曰：‘裏’字是。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "錫恭按，《記》云‘尺’，《通典》云‘半幅’者，半幅廣一尺一寸，亦以一寸爲削幅也。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "錫恭按，此名帶下。《斬衰章》注云：衰無帶下是也。張氏又曰：衣帶言其物。恐誤。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "錫恭按，分四幅，橫廣尺，皆見張氏端衣圖。",
            "对应经文": "衣带下尺。",
            "对应序号": "100155"
        },
        {
            "类型": "锡恭段内按",
            "内容": "錫恭按，末句不可解。豈吉服之衽闊頭向下邪？",
            "对应经文": "衽，二尺有",
            "对应序号": "100156"
        },
        {
            "类型": "锡恭段内按",
            "内容": "錫恭按，此語與《通典》同。",
            "对应经文": "衽，二尺有",
            "对应序号": "100156"
        },
        {
            "类型": "锡恭段内按",
            "内容": "錫恭按，以上之說，太沖所不取者也。然述鄭賈誼甚明，故刪其駁詞，而取其述語。",
            "对应经文": "衽，二尺有",
            "对应序号": "100156"
        },
        {
            "类型": "锡恭段内按",
            "内容": "《玉藻》‘衽當旁’注。",
            "对应经文": "衽，二尺有",
            "对应序号": "100156"
        },
        {
            "类型": "锡恭段内按",
            "内容": "曹氏元弼曰：‘所以’二字似衍。",
            "对应经文": "衣二尺有二",
            "对应序号": "100158"
        },
        {
            "类型": "锡恭段内按",
            "内容": "曹氏元弼曰：‘與’字衍。",
            "对应经文": "衣二尺有二",
            "对应序号": "100158"
        },
        {
            "类型": "锡恭段内按",
            "内容": "曹氏元弼曰：‘皆’字衍。",
            "对应经文": "衣二尺有二",
            "对应序号": "100158"
        },
        {
            "类型": "锡恭段内按",
            "内容": "錫恭按，疏所云‘闕去’，謂裁去者也。本在衣身前後四尺四寸，中與注云加不合，疏誤。",
            "对应经文": "衣二尺有二",
            "对应序号": "100158"
        },
        {
            "类型": "锡恭段内按",
            "内容": "曹氏元弼曰：‘丈’當爲‘文’。",
            "对应经文": "衣二尺有二",
            "对应序号": "100158"
        },
        {
            "类型": "锡恭段内按",
            "内容": "錫恭按，鄭君主謂袂中，杜氏主謂衣身，說微不同。",
            "对应经文": "衣二尺有二",
            "对应序号": "100158"
        },
        {
            "类型": "锡恭段内按",
            "内容": "《校勘記》曰：此處疑有錯簡。當云：以祛橫，據橫而言，既與深衣尺二寸同。許宗彥云：當作‘不言緣之深淺尺寸者，以祛據橫而言，既與深衣尺二寸同，故緣’云云。",
            "对应经文": "祛，尺二寸",
            "对应序号": "100159"
        },
        {
            "类型": "锡恭段内按",
            "内容": "此據《要義》，有‘同故’二字，《校勘記》云：‘同’字當在上文‘既與深衣尺二寸’下，‘故’即疏末‘故記人’之‘故’。《要誼》節去末句，遂升‘故’字於‘緣口’之上耳。",
            "对应经文": "祛，尺二寸",
            "对应序号": "100159"
        },
        {
            "类型": "锡恭段内按",
            "内容": "杜氏自爲說云：繼袂之末，又綴以廣尺二寸布，謂之祛。錫恭按，注云袖口，是在袖而爲口也。馬云袂末，是在袂而居末也。皆不謂與袂別材。今杜氏云繼袂之末，似別有祛以繼夫袂者，恐非注誼。",
            "对应经文": "祛，尺二寸",
            "对应序号": "100159"
        },
        {
            "类型": "锡恭段内按",
            "内容": "錫恭按，記言三升半與三升並列，而疏謂縷如三升半，成布三升。夫必有三升半之布，而後縷得如之。雜記注言‘縷如三升半’，如此三升半，成布也。此正言三升半，而曰縷如三升半，則三升半成布安在，而此縷如之也。疏說非。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "《校勘記》曰：‘齊’乃‘斬’字之誤。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "錫恭按，注云少差，指受服言。疏改易注意以就己謬，說非也。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "《通解續》卷十六。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "錫恭按，‘開具在前’者，指練受服圖也。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "錫恭按，橫渠此說誤，黃氏駁之是。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "錫恭按，名曰功衰，以有衰、負、適也。橫渠說是。黃氏以期、大功服無衰、負、適，故謂此功衰亦不宜有衰、負、適，而與上文練功衰并以爲異於先儒，非也。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "閒傳。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "喪服記。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "閒傳。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "雜記注。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "喪服記疏",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "書儀。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "按，服問：‘三年之喪，旣練則服其功衰。’不明言受，康成因此而補明之。",
            "对应经文": "衰三升、三",
            "对应序号": "100160"
        },
        {
            "类型": "锡恭段内按",
            "内容": "錫恭按，此大誤。曩撰釋服辨之，附錄於末。",
            "对应经文": "齊衰四升，",
            "对应序号": "100161"
        },
        {
            "类型": "锡恭段内按",
            "内容": "錫恭按，此破賈疏也，甚是，然不必名降服，止當如注云爲母，說具釋服。",
            "对应经文": "齊衰四升，",
            "对应序号": "100161"
        },
        {
            "类型": "锡恭段内按",
            "内容": "錫恭按，賈氏以杖期皆五升，故云‘在杖期上’，辨已見前。此當如注云，在齊衰中。",
            "对应经文": "繐衰四升有",
            "对应序号": "100162"
        },
        {
            "类型": "锡恭段内按",
            "内容": "錫恭按，冠之縷未有麤於衰者，此冠雖八升，以傳小功冠其衰例之，則縷亦當如小功。然則冠與正服齊衰同者升數，而縷則不同也。",
            "对应经文": "繐衰四升有",
            "对应序号": "100162"
        },
        {
            "类型": "锡恭段内按",
            "内容": "錫恭按，吳氏說與注異，故曹氏駁之。",
            "对应经文": "繐衰四升有",
            "对应序号": "100162"
        },
        {
            "类型": "锡恭段内按",
            "内容": "曹氏元弼曰：下‘衰’字衍。",
            "对应经文": "大功八升若",
            "对应序号": "100163"
        },
        {
            "类型": "锡恭段内按",
            "内容": "錫恭按，成人亦有降而在大功，疏專以殤大功言之，非也。",
            "对应经文": "大功八升若",
            "对应序号": "100163"
        },
        {
            "类型": "锡恭段内按",
            "内容": "錫恭按，降大功自有受服，故注言之，意在補記文未備，猶上齊衰節注言正服、誼服也。此疏釋注意，又非。",
            "对应经文": "大功八升若",
            "对应序号": "100163"
        },
        {
            "类型": "锡恭段内按",
            "内容": "此處原空三字。",
            "对应经文": "大功八升若",
            "对应序号": "100163"
        }
    ],
    "level=3": [
        {
            "内容": "婁縣張錫恭纂述",
            "对应经文": "",
            "对应序号": ""
        },
        {
            "内容": "                                                                                     吳興劉承幹參校",
            "对应经文": "",
            "对应序号": ""
        },
        {
            "内容": "                                                                                       後學吳飛點校",
            "对应经文": "",
            "对应序号": ""
        },
        {
            "内容": "【鄭目錄云】天子以下，死而相喪，衣服、年月、親疏、隆殺之禮也。喪必有服，所以爲至痛飾也。錫恭按，自上句‘也’字至此，凡十二字，賈疏本無，依釋文錄。不忍言死而言喪，喪者，棄亡之辭，若全存居於彼焉，己亡之耳。大戴第十七、小戴第九、劉向別錄第十一。錫恭按，自‘不忍言死’以下四十字，釋文本無，依賈疏錄。O單疏本此節首有‘案’字。錫恭按，此節本在疏中，自是疏人語氣。今既出之於疏，尊與注同，故從別本，不加‘案’字。",
            "对应经文": "儀禮   ",
            "对应序号": "100001"
        },
        {
            "内容": "【疏】案禮器云：‘經禮三百，曲禮三千。’鄭云：‘經禮，謂周禮也；曲猶事也，事禮，謂今禮也。禮篇多亡，本數未聞。阮本‘本’字作‘大’。校勘記云：‘大’字不誤。錫恭按，禮器注作‘本’，與單疏合。其中事儀三千。’若然，未亡之時有天子、諸侯、卿、大夫、士之喪服，其篇各別，今皆亡，唯士喪禮在。若然，據喪服一篇，總包天子以下服制之事，故鄭目錄云‘天子以下相喪衣服親疏之禮’。喪服之制，成服之後，盧氏文弨詳校據通解續，於‘成服’上補‘在’字。宜在士喪始死之下。今在士喪之上者，以喪服總包尊卑上下，不專據士，故在士喪之上。是以喪服爲第十一。喪服所陳，其理深大。今之所釋，且以七章明之。第一，明黃帝之時，朴略尚質，行心喪之禮，終身不變。第二，明唐、虞之日，淳朴漸虧，雖行心喪，更以三年爲限。第三，明三王以降，澆偽漸起，故制喪服以表哀情。第四，明既有喪服，須明‘喪服’二字。第五，明喪服章次，以精麤爲序。第六，明作傳之人，并爲傳之意。第七，明鄭某之注，經傳兩解之。第一，明黃帝之時，朴略尚質，行心喪之禮，終身不變者，案禮運云：‘昔者先王未有宮室，食鳥獸之肉，衣其羽皮。’此乃伏羲之時也。又云，後聖有作，‘治其絲麻以爲布帛，養生送死以事鬼神。’此謂黃帝之時也。又案，易 繫辭云：‘古之葬者，厚衣之以薪，葬之中野，不封不樹，喪期無數。’在黃帝九事章中，亦據黃帝之日，言喪期無數，是其心喪終身者也。第二，明唐、虞之日，淳朴漸虧，雖行心喪，更以三年爲限者，案禮記 三年問云：‘將由夫患邪淫之人與？則彼朝死而夕忘之，然而從之，則是曾鳥獸之不若也，夫焉能相與群居而不亂乎？將由夫脩飾之君子與？則三年之喪，二十五月而畢，若駟之過隙，然而遂之，則是無窮也。故先王焉爲之立中制節，壹使足以成文理，則釋之矣。然則何以至期也？曰：至親以期斷。是何也？曰：天地則已易矣，四時則己變矣，其在天地之中者，莫不更始焉，以是象之也。’鄭注云：‘法此變易，可以期也。’又云：‘然則何以三年也？’注云：‘言法此變易，可以期，何以乃三年爲？’又云：‘曰：加隆焉爾也。焉使倍之，故再期也。’注云：‘言於父母加隆其恩，使倍期也。’據此而言，則聖人初欲爲父母期。加隆焉，故爲父母三年。必加隆至三年者，孔子答宰我云：‘子生三年，然後免於父母之懷。’是以子爲之三年報之。三年問又云：‘三年之喪，人道之至文者也。夫是之謂至隆。是百王之所同，古今之所壹也，未有知其所由來者也。’注云：‘不知其所從來，喻此三年之喪，前世行之久矣。’既云喻前世行之久，則三年之喪，實知其所從來，但喻久爾。故虞書云：‘二十八載，帝乃殂落，百姓如喪考妣，三載，四海遏密八音。’是心喪三年，未有服制之明驗也。第三，明三王已降，澆偽漸起，故制喪服，以表哀情者，案郊特牲云：‘大古冠布，齊則緇之。’鄭注云：‘唐、虞已上曰大古。’又云‘冠而敝之可也’，注云：‘此重古而冠之耳。三代改制，齊冠不復用也。以白布冠質，以爲喪冠也。’據此而言，則唐、虞已上，吉凶同服，惟有白布衣、白布冠而已。故鄭注云：‘白布冠爲喪冠。’又案，曹氏元弼曰：白布以下，八字衍。三王以來，以唐、虞白布冠爲喪冠。又案喪服記云：‘凡衰外削幅，裳內削幅。’注云：‘大古冠布衣布，先知爲上，外殺其幅，以便體也。後知爲下，內殺其幅，稍有飾也。後世聖人易之，以此爲喪服。’據此喪服記與郊特牲兩注而言，則鄭云‘後世聖人’，夏禹也。是三王用唐、虞白布冠、白布衣爲喪服矣。第四，明既有喪服，須明‘喪服’二字者，案，鄭目錄云：‘不忍言死而言喪，喪者棄亡之辭，若全存於彼焉，己棄亡之耳。’又案曲禮云：‘天子曰崩，諸侯曰薨，大夫曰卒，士曰不祿，庶人曰死。’爾雅曰，崩、薨、卒、不祿，曹氏元弼曰：‘曰’字似衍。皆訓死也。是士以上爲義稱。聶氏崇義三禮圖引此‘爲’上有‘各’字。庶人言死，得其總名。鄭注曲禮云：‘死之言澌，精神澌盡。’又案，檀弓，孔子云：‘喪欲速貧。’春秋左氏傳，魯昭公出居乾侯，齊侯唁公於野井，公曰：‘喪人其何稱？’錫恭按，此語見公羊傳，云左氏傳，誤。是‘喪’棄亡之辭，棄於此，存於彼。是孝子不忍言父母精神盡澌，雖棄於此，猶存於彼。以此鄭義言之，其‘喪’字去聲讀之，人或以平聲讀之者，雖不與同，義亦通也。死者既喪，生人制服服之者，但貌以表心，服以表貌，故禮記 閒傳云：‘斬衰何以服苴？苴，惡貌也，所以苴其內，見諸外。聶氏三禮圖引此，‘苴其’作‘首其’。錫恭按，閒傳正作‘首其’。斬衰貌若苴，齊衰貌若枲，大功貌若止，小功、緦麻，容貌可也。’下又云‘斬衰三升、三升半，齊衰四升’以下，是其孝子喪親，以衣服表心。但吉服所以表德，凶服所以表哀。德有高下，章有升降；哀有深淺，布有精麤，不同者也。第五，明喪服章次，以精麤爲敘者，案喪服上下十有一章，從斬至緦麻，升數有異。異者，斬有二義不同：汲古閣本‘二’作‘正’。爲父以三升爲正，爲君以三升半爲義，其冠同六升。三年齊衰，惟有正之四升，冠七升。繼母、慈母雖是義以配父，故與因母同，錫恭按，配父者，繼母也；因母者，對繼母爲文也。疏連慈母而言，似少區別。是以略爲節，有正而已。杖期齊衰，有正而已。父在爲母，與爲妻同，錫恭按，此語非是，余別有辨，見下。正服，齊衰五升，冠八升。‘不杖齊衰期章’，有正有義二等：正則五升，冠八升；義則六升，冠九升。‘齊衰三月章’皆義服，齊衰六升，冠九升。曾祖父母計是正服，但正服合以小功，以尊其祖，不服小功而服齊衰，非本服，故同義服也。殤大功有降、有義：爲夫之昆弟之長子殤，校勘記曰：長子，陳、閩、通釋據倒。曹氏元弼曰：‘倒者是。’是義。其餘皆降服也。降服衰七升，冠十升；義服衰九升，冠十一升。‘大功章’有降，有正，有義：姑姊妹出適之等是降，婦人爲夫之族類爲義，自餘皆正。衰冠如上釋也。錫恭按，大功正服，衰八升，上所未釋，此疏亦略之。繐衰唯有義服四升半，皆冠七升而已。以諸侯大夫爲天子，故同義服也。殤小功有降，有義：婦人爲夫之族類是義，自餘皆降服。降則衰、冠同十升，義則衰、冠同十二升。小功亦有降，亦有正，有義，如前釋。錫恭按，小功正服衰、冠同十一升，詳記。緦麻亦有降，有正，有義，皆如上陳。但衰、冠同十五升，抽去半而已。自斬以下至緦麻，皆以升數。升數少者在前，升數多者在後。要不得以此升數爲敘者，一則正、義及降，升數不得同在一章，又繐衰四升半，在大功之下，小功之上。鄭下注云：‘在小功之上者，欲審著縷之精麤。’若然，喪服章次雖以升數多少爲前後，要取縷之精麤爲次第也。第六，明作傳之人，又明作傳之義。‘傳曰’者，不知是誰人所作，人皆云孔子弟子卜商字子夏所爲。案，公羊傳是公羊高所爲，公羊高是子夏弟子，今案，公羊傳有云‘者何’、‘何以’、‘曷爲’、‘孰謂’之等，今此傳亦云‘者何’、‘何以’、‘孰謂’、‘曷爲’等之問。師徒相習，語勢相遵，以弟子卻本前師，此傳得爲子夏所作，是以師師相傳，蓋不虛也。其傳內更云‘傳’者，是子夏引他舊傳以證己義。儀禮見在一十七篇，餘不爲傳，獨爲喪服作傳者，但喪服一篇總包天子已下五服，差降、六術、精麤、變除之數既繁，出入、正殤交互，恐讀者不能悉解其義，是以特爲傳解。第七，明鄭某之注，經傳兩解之。云‘鄭氏’者，北海郡 高密縣人，姓鄭，名玄，字康成，漢僕射鄭崇八世孫也。後漢征爲大司農而不就，年七十四，卒於家。云‘注’者，注義於經傳之下，辨其義意；若傳不釋經者，則注在傳上以釋經；若傳義難明者，則在傳下以釋傳。又在傳下注，皆須題云‘某謂’，以別傳；若在傳上注者，不須題‘某’，義可知。或云‘注’，或云‘傳’，出注述者意耳。盧氏文弨曰：‘注’當作‘著’。或有解云，前漢以前云‘傳’，後漢以後云‘注’。若然，王弼、王肅之等後漢之人云‘傳’，此說非也。",
            "对应经文": "儀禮   ",
            "对应序号": "100001"
        },
        {
            "内容": "【李氏如圭曰】大傳曰：服術有六，一曰親親，二曰尊尊，三曰名，四曰出入，五曰長幼，六曰從服。喪服小記曰：‘親親、尊尊、長長、男女有別，人道之大者也。’此服之義也。",
            "对应经文": "儀禮   ",
            "对应序号": "100001"
        },
        {
            "内容": "【欽定義疏】小宗伯：‘辨吉凶之五服。’注以爲：‘王及公、卿、大夫、士之服。’不及庶人，以其與車旗、宮室并言。車旗、宮室以爵爲差，故但由士而上也。此篇庶人之服俱無，異於士，而寄公爲所寄之君，大夫、士爲其舊君，且下同於民，則庶人當爲一等，明矣。以服等之，則斬衰也，齊衰也，大功也，小功也，緦麻也，凡五等；以人等之，則天子也，諸侯也，卿、大夫也，士也，庶人也，凡五等。司徒三物之教，總以明倫，喪服尤其大者。特以與士略同，故經但著庶人爲其君之服，而他不另出耳。",
            "对应经文": "儀禮   ",
            "对应序号": "100001"
        },
        {
            "内容": "【徐氏乾學曰】古民質，無有喪期。後代聖人，因天地萬物有終始，而爲之制。其説以期爲斷，父至尊，母至親，故加隆，以盡孝子之恩。加之則倍，故再期也。喪服小記云：‘再期之喪，三年也；期之喪，二年也；九月、七月之喪，三時也；五月之喪，二時也；三月之喪，一時也。’喪期盡於此矣。三年問云：‘三年之喪何也？曰：稱情而立文，因以飾羣。’又曰：‘三年之喪，人道之至文者也，夫是之謂至隆。’是故因貴賤親疎之節，而定爲再期、期年、九月、五月、三月之期。有再期、期年、九月、五月、三月之期，而制爲斬衰、齊衰、大功、小功、緦麻之服。古今不能損益，百王不能同異，聖人所以經緯萬端，皆從此始也。其統紀在三年之喪。三年之喪，達喪也，禮所自生也。親親之中，有尊尊、長長之道焉，或引而近之，或推而遠之。以三爲五，以五爲九，上遡高祖，下迄元孫，旁及三從兄弟，而後親親之道以畢。三年之喪其本根，餘則其枝葉也。然枝葉凋，則本根危矣。故三年之喪，不祭不弔，人不與人饋奠，而於輕服之親，必服其服而往。篤親厚終之誼，有不知其所以然者也。詩曰：‘凡民有喪，匍匐救之。’孔子謂，無服之喪，可以施四國，畜萬邦。凡民之喪，尚欲賙恤，況於親乎？故治天下、國家者，於喪紀也，必慎之、重之，自戚以及疏，由本以及末，如網在綱，有條不紊。民之所由生，禮爲大，禮主於敬，不可忽也。子貢問喪，孔子曰：‘敬爲上，哀次之。’王戎、阮籍之徒，非不哀也，而猖狂無忌憚，至爲名教罪人，則亦不敬而已矣。",
            "对应经文": "儀禮   ",
            "对应序号": "100001"
        },
        {
            "内容": "【盛氏世佐曰】是篇非闕天子、諸侯禮也。中庸云：期之喪，達乎大夫；三年之喪，達乎天子。諸侯以上絕旁期，至於爲高曾祖父母、父母、妻、長子之屬，則貴賤一而已。曾子云：‘哭泣之哀，齊斬之情，饘粥之食，自天子逹。’孟子云：‘三年之䘮，齊疏之服，飦粥之食，自天子逹於庻人，三代共之。’以二子之言斷之，喪服亦安有貴賤之等哉？所異者，或絶或降耳。其不絶不降者，則固無以異也。而是篇已具矣，何闕焉？錫恭按，敖氏繼公謂此篇言諸侯以下喪服，郝氏敬謂，篇內服制斷自大夫以下。其說皆謬，故盛氏言此以正之。",
            "对应经文": "儀禮   ",
            "对应序号": "100001"
        },
        {
            "内容": "【胡氏培翚曰】云‘天子以下，死而相喪，衣服、年月、親疏、隆殺之禮也’者，此篇言喪服，自天子至庶人，總包在內，故云‘天子以下’，與士喪、士虞專言士禮者不同。死而相喪，衣服謂斬衰、齊衰、大功、小功、緦麻；年月謂三年、期年、九月、七月、五月、三月。親者隆而疏者殺，其禮具存於此也。賈疏所謂十有一章者，‘斬衰’，一也；‘齊衰三年’，二也；‘齊衰杖期’，三也；‘齊衰不杖期’，四也；‘齊衰三月’，五也；‘殤大功’，六也；‘成人大功’，七也；‘繐衰’，八也；‘殤小功’，九也；‘成人小功’，十也；‘緦麻’，十一也。云‘喪必有服，所以爲至痛飾也’者，‘所以爲至痛飾也’，三年問文，但哀有淺深，則服有隆殺，此鄭申言聖人制服之義也。家語云：‘斬衰、菅菲、杖而歠粥者，則志不在於酒肉。’錫恭按，二語本荀子 哀公篇，爲家語襲之。當引作荀子。白虎通云：‘喪禮必制衰麻何？以副意也。’服以飾情，情貌相配，中外相應，是之謂飾。云‘不忍言“死”，而言“喪”，“喪”者，棄亡之辭，若全存於彼焉，己棄亡之耳’者，白虎通云：‘喪者何謂也？“喪”者，亡人死謂之“喪”，言其亡不可復得見也。’錫恭按，白虎通此下文云：‘不直言“死”，稱“喪”者何？孝子之心，不忍言也。’爲鄭義所自出，似當并引。曲禮：‘庶人曰“死”。’鄭注：‘死之言澌，精神澌盡。’說文亦云：‘死，澌也。’故不言‘死’而言‘喪’者，是孝子不忍死其親之意，謂親尚全存於彼，此棄亡之，不得見耳。臧氏庸云：‘己猶此也。’是也。白虎通又云：‘天子下至庶人俱言喪何？欲言身體髮膚，俱受之父母，其痛一也。’賈疏云：‘“喪”字去聲，人或以平聲讀之，義亦通。’吳氏章句云：‘人死曰“喪”，“喪”去聲，此謂“生人喪”之“喪”，平聲。’今案，鄭目録云‘死而相喪’，亦據生人言之，釋文，‘喪’字無音，則讀平聲是也。曹氏元弼曰：古祗一聲，不必區別。說文，‘喪’，亡也，從哭，從亡，會意哭亡，則是人喪亡者。人喪亡者，則其人亡之意見。兩意本一意，‘喪’字亡亦聲，則本讀平。云‘劉向別録第十一’者，別録向所作，但他篇不言劉向，此言之者，孔叢伯云，‘劉向’二字衍文。孔氏名廣林，說見所輯三禮目錄。蓋儀禮中軼，刊監本者依士冠禮疏補，因誤加也。錫恭按，此篇引別錄加名氏者，賈氏曰：‘喪服一篇，凶禮之要，是以南北二家章疏甚多，此謂專疏喪服者也。’既專疏喪服者多，必有引此而加名氏者，賈疏蓋因之而未刪也。單疏已然，胡氏歸過于監本，殊誤。士冠禮疏亦不著劉氏名，胡氏謂依士冠禮疏補，亦誤也。朱子云：‘夏、商而上，大槩只是親親、長長之意，到得周來，則又添得許多貴貴底禮數。如始封之君不臣諸父昆弟，封君之子不臣諸父而臣昆弟，期之喪天子諸侯絶，大夫降，然諸侯大夫尊同則亦不絕不降，姊妹嫁諸侯者則亦不絕不降。此皆貴貴之義，上世想皆簡略，到得周公，搜剔出來，立爲定制，更不可易。’禮經釋例云：‘禮記 大傳：服術有六，一曰親親，二曰尊尊，三曰名，四曰出入，五曰長幼，六曰從服。鄭注：“術”猶道也。親親，父母爲首；尊尊，君爲首。喪服小記亦云：親親、尊尊，人道之大者也。親親尊尊二者以爲之經，其下四者以爲之緯也。’今案，孔子云：‘親親之殺，尊賢之等，禮所生也。’貴貴即尊賢之義。古者喪期無數，虞書言‘三載，四海遏密八音’，孟子言‘堯崩，三年之喪畢’，則三年之喪，自虞已然，但殷以前質，至周更參以貴貴之制，而五服等殺益明。今之律令，言服制必本是篇，古禮之行於今者，此其最著也。後人安可視爲無用，而忽之哉？",
            "对应经文": "儀禮   ",
            "对应序号": "100001"
        },
        {
            "内容": "【鄭氏珍曰】按，服制之本，三年問曰：‘至親以期斷。’至親者，一體之親也。父子首足，父兼母，子兼女。夫妻牉合，昆弟四體，兼姊妹。皆骨肉不可分異。是爲至親，其生也恩愛絕常，其死也哀痛至極。聖人以送死當有已，復生當有節，一期則天地之中莫不更始也，因象之，而並斷以齊衰期，是爲服本。由是，親以及親，情有厚薄，則哀有深淺，而大功九月、小功五月、緦麻三月之差生焉。小記曰：‘親親，以三爲五，以五爲九，上殺下殺旁殺而親畢矣。’是故由父期而上殺，則祖大功，曾祖小功，高祖緦麻；由子期而下殺，則孫大功，曾孫小功，元孫緦麻；由昆弟期而旁殺，則從父昆弟大功，從祖昆弟小功，族昆弟緦麻；上之，由父而旁殺，則父母期，世叔父母大功，從祖父母小功，族父母緦麻；由祖而旁殺，則祖父母大功，從祖祖父母小功，族祖父母緦麻；由曾祖而旁殺，則曾祖父母小功，族曾祖父母緦麻；下之，由子而旁殺，則子期，昆弟之子大功，從父昆弟之子小功，從祖昆弟之子緦麻；由孫而旁殺，則孫大功，昆弟之孫小功，從父昆弟之孫緦麻；由曾孫而旁殺，則曾孫小功，昆弟之曾孫緦麻。上由父至高祖；下由子至元孫；旁由曾祖之昆弟至族昆弟，由祖之昆弟至從祖昆弟之子，由父之昆弟至從父昆弟之孫，由昆弟至昆弟之曾孫。皆各得四世，其服遞殺，至緦而親畢。過此則姓别於上，戚單於下，彼此皆無服。故曰‘四世而緦，服之窮也’。又由母而推，則有母之父母、昆弟、姊妹、姪；兼繼母、君母。○锡恭按，不言從母之子，蓋由母之姪可類推。由妻而推，則有妻之父母；由姑而推，則有姑之子；錫恭按，言姑可以見姊妹。由女而推，則有女之夫及子女。是爲外親，外親之服皆緦麻。惟婦人以夫家爲內，其尊者從夫降一等，其卑者與夫同。此親親之本服也。聖人乃卽其至尊、重者，而加隆焉。至尊莫如父，次莫如母，故特加父期爲斬衰三年，加母期爲齊衰三年。父旣加，因上推及祖，旁推及世叔父，並加大功爲期。母旣加，因上推及外祖，旁推及從母，並加緦爲小功。錫恭按，傳曰：‘從母小功，以名加也。’今以爲因母旁推而加，似誤矣。若因母旁推而加，則爲舅何以緦哉？祖旣加，因上推及曾祖，復上推及高祖，並加小功、緦爲齊衰三月。至重莫如適，故加適子期爲三年，加適孫大功爲期。婦人天夫，故移父之斬衰加夫期，以同於父。而夫若加妻三年，則嫌同於母，故仍本服，而獨以與母並杖，示隆於諸期焉。以外諸親，皆如本服。若繼别之宗子，及其母、妻，其親屬絶屬者，皆爲齊衰，則以尊祖之故。昆弟之子由大功而期，則以不足加尊，引同已子之故，並不得以加服論。凡此皆爲正服。自天子至於庶人，男女但有此親，其服同也。聖人又權其尊卑、長幼、内外、出入，而協之以義，於是有五降焉。天子、諸侯，自期親以下，皆其臣也，臣不敢以其戚戚君，故王公期以下不服；諸侯惟尊同者服；錫恭按，天子亦以嫁於二王之後者爲尊同而服之，如其親。大夫爵高職重，不可以崇親抑貴，而久曠官守、屢廢祭祀也，故旁期以下，尊不同則降一等。是爲以尊降。王公之昆弟視大夫，是爲以旁尊降。王公之子，父已不服，而己以服臨之，不敢也，故服不服視父；若大夫之子，則父已服矣，故服不服亦視父。是爲以厭降。女子外成，於本宗之服，非至尊及大、小宗，皆降一等，其本宗服之亦同之；爲人後者若子，於本生之親皆降一等，其本生服之亦同之。是爲以出降。男女未成人者可略矣，以其年差三殤，是爲以年降。錫恭按，鄭君說降有四品，而無年降。年降云者，即閻氏若璩所謂殤降也。鎮海 黃師駁閻說云：‘既謂之殤，降義自明，故鄭君不數。’并足以正此年降之誤也。此皆親親之服。旣親親，當尊尊。諸侯於天子，大夫、士於所事，其君也。父、君尊同，服君視父，其黨從君降一等，妻從之。庶人雖賤，必有君，略之，視曾祖。妾於所事亦君也，視君，所事之妻，亦女君也，視舅姑，其所服亦從之。此爲尊尊之服，有正無降。外此，有不親而親者：有恩之繼父、慈已乳已之庶母、相與居室同室之娣姒，及有子之庶母其子，己之昆弟。是也。錫恭按，庶母以名服，非謂不親而親者也。至謂因其子爲己之昆弟而服，乃唐人之陋說，辨見本條。不謂遵義而亦蔽此。皆爲稱情制服焉，而人之所以羣居和壹之理盡矣。錫恭按，以上論親親、尊尊詳矣，而不本於大傳之六術，未列名服，則於從母、庶母之服已乖傳注。未列長幼而以殤服爲年降，又與降有四品之目顯違。然其義重尊親，而於親親也尤詳。學禮者不可以小疵棄大醇也。此篇，康成以爲，天子之下，死而相喪，衣服、年月、親疏、隆殺之禮。賈氏云，總包天子以下服制之事，確得經旨。劉芳乃云，此乃士之正禮，含有天子、諸侯、卿、大夫之事，其中時復下同庶人。錫恭按，見魏書 禮志。其說已誤。至敖繼公更云，惟主爲諸侯而作，不知若主爲天子作，其文復當云何？豈三年之斬、齊，天子有不同耶？或此經曰‘父’、曰‘父爲長子’、曰‘父卒則爲母’、曰‘父在爲母’、曰‘妻’者，不足以包天子乎？抑或受統於祖、曾，及以支庶繼統者，不當稱爲人後者乎？適成其謬戾而已。",
            "对应经文": "儀禮   ",
            "对应序号": "100001"
        },
        {
            "内容": "【又曰】敖氏謂，傳文違背經意者不少，未必皆知禮者所爲。大謬。此傳師師相傳，爲子夏作，康成於‘不杖期章’‘大夫之子爲世父母諸人’條云：‘傳主謂女子子，似失之。’於‘公妾以及士妾爲其父母’條云：‘傳似誤。’惟此兩處，意以傳疏，要是商確己見，未敢直斥爲失誤也。敖氏於十七篇多肊改鄭說，此且斥及子夏。彼蓋自信其說皆合禮意，固宜卽文學大賢，亦淺陋而多違背矣，多見其不知量也。又云：‘傳之始，必自爲一編，置記後。後儒欲從簡便，故散移於經、記每條之下。疑亦康成爲之。’按，‘大功章’‘公之庶昆弟大夫之庶子爲母妻昆弟’條下注，注云：舊讀昆弟在下，其於昆弟之義，宜蒙此傳也。是以上而同之。及‘大夫之妾爲君之庶子’條下注，注云：下‘傳曰’云云，指謂此也。‘女子子嫁者未嫁者爲世父母叔父母姑姊妹’傳下注，注云：傳所云‘何以大功也’云云，文爛在下爾。足見經、記每條繫傳。高堂生所傳及孔壁所得，已是如此。而云康成爲之，亦誣甚矣。",
            "对应经文": "儀禮   ",
            "对应序号": "100001"
        },
        {
            "内容": "【曹氏元弼曰】疏云：人皆云云，師師相傳，則作傳者爲子夏，自周以來舊說也。作者創始之辭，後儒傳述增續，但可謂之述，不可謂之作。故孝經有‘子曰’、‘曾子曰’，而鄭君六蓺論以爲孔子作，史記 弟子列傳以爲曾子作。詩小序，子夏、毛公合作而統言，則曰子夏序。公羊傳數傳始著竹帛，傳内有‘子公羊子曰’，而賈云‘公羊高所作’。此傳云‘子夏作’，蓋同斯例。傳文兼釋經、記。經是周公所制，釋經者實子夏原文，記是七十子後學者所爲，釋記者皆後師增續。其釋經處有一二未安，爲鄭注所駁者，或數傳後失其本說，而以意補之，未能盡善。如詩小序是子夏、毛公合作，而絲衣序‘髙子曰靈星之尸也’一語，鄭志以爲後人著之，非毛公本說，而箋亦無一言及之也。然或續或補，亦皆推演子夏之旨而爲之，且不過十之一二。故師師相傳，惟云‘子夏作’而已。淺妄之徒，因傳有釋記處，遂謂此傳全出作記之後，非子夏所爲，致啟歆、莽增竄之誣，殊可歎也。此傳旣爲子夏作，不題‘子夏傳’者，錫恭按，曹氏亦從校勘記說。詩序亦不題子夏序，故陸氏詩釋文引沈重云：‘案，鄭詩譜意大序是子夏作，小序是子夏、毛公合作也。",
            "对应经文": "儀禮   ",
            "对应序号": "100001"
        },
        {
            "内容": "【疏】題此二字於上者，與此一篇爲總目。言‘斬衰裳’者，謂斬三升布以爲衰裳。不言裁割而言‘斬’者，取痛甚之意。知者，案三年問云：‘創钜者其日久，痛甚者其愈遲。’雜記，‘縣子云：三年之喪如斬，期之喪如剡。’謂哀有深淺。是斬者痛深之義，故云斬也。若然，斬衰先言‘斬’，下疏衰後言‘齊’者，以斬衰先斬布，後作之，故先言‘斬’；疏衰，先作之，後齊之，故後云‘齊’。斬、齊既有先後，是以作文有異也。云‘苴絰杖絞帶’者，以一苴目此三事，謂苴麻爲首絰、要絰，又以苴竹爲杖，又以苴麻爲絞帶。知此三物皆同苴者，以其冠繩纓不得用苴，明此三者皆用苴。又喪服小記云‘苴杖，竹也’，記人解此杖是苴竹也。又絞帶與要絰象大帶與革帶，二者同在要。要絰既苴，明絞帶與要絰同用苴可知。又喪服四制云‘苴衰不補’，則衰裳亦同苴矣。云‘冠繩纓’者，以六升布爲冠，又屈一條繩爲武，垂下爲纓。冠在首，退在帶下者，以其衰用布三升，冠六升，冠既加飾，故退在帶下。又齊衰冠纓用布，則知此繩纓不用苴麻，用枲麻，故退冠在下，更見斬義也。曹氏元弼曰：‘斬’當爲‘斯’。云‘菅屨’者，謂以菅草爲屨。詩云：‘白華菅兮，白茅束兮。’鄭云：白華已漚，名之爲菅，濡刃中用。則此菅亦是已漚者也。已下諸章並見年月，唯此斬章不言‘三年’者，以其喪之痛極，莫甚於斬，故不言年月，表創钜而已，是以衰設人功之疏。校勘記引浦氏鏜云：‘沒’誤‘設’，從下疏校。絰又言麻之形體。至於齊衰已下，非直見人功之疏，又見絰去之麻狀貌。陽城張氏本‘之麻’作‘麻之’。曹氏元弼曰：‘絰’字逗，言又其見絰，去麻之狀貌，謂言牡不言枲也。記曰：‘齊衰貌若枲。’舉齊衰云三年，明上斬衰三年可知。錫恭按，此處未言三年，當參考鄭氏珍說。詳見子嫁節。然此一經爲次若此者，以先喪而後服，故服在喪下。又先斬，後乃爲衰裳，故斬文在衰裳之上。絰、杖、絞帶俱蒙於‘苴’，故苴又在前。經中絰有二事，仍以首絰爲主，故絰文在上。杖者各齊其心，故在絞帶之前。冠纓雖加於首，以其不蒙於‘苴’，故退文在下。屨乃服中之賤，最後爲宜，聖人作文倫次然。○注○云‘者者，明爲下出也’者，周公設經，上陳其服，下列其人。此經所陳服者，明爲下人所出，故服下出者，明臣子爲君父等所出也。案下諸章皆言‘者’，鄭止一解，餘皆不釋，義皆如此也。云‘凡服，上曰衰，下曰裳’者，言‘凡’者，鄭欲兼解五服。案下記云，衰廣四寸，長六寸，綴之於心，總號爲衰。曹氏元弼曰：此上有脫，擬補云：‘此衰則以上衣總號曰“衰”。’非正當心而已，校勘記曰：‘正’，通解作‘止’。按，篇中‘止’字多誤作‘正’。盧文弨謂，唐人書‘止’多作‘正’，不必改，未知何據，俟考。故諸言‘衰’皆與‘裳’相對。至於弔服三者，亦謂之爲衰也。云‘麻在首、在要皆曰絰’，知一絰而兼二者，以子夏傳要、首二絰俱解，禮記諸文亦首、要並陳，故士喪禮云‘要絰小焉’，故知一絰而兼二文也。云‘絰之言實也，明孝子有忠實之心，故爲制此服焉’，檀弓云‘絰也者，實也’，明孝子有忠實之心，故爲制此服焉。盧氏文弨曰：復出二句，當刪去。案問喪云‘斬衰貌若苴，齊衰貌若枲’之等，皆是心內苴惡，貌亦苴惡，服齊苴惡，陽城張氏本‘齊’作‘亦’。是服以象貌，貌以象心，是孝子有忠實之心。若服苴而貌美，心不苴惡者，是中外不相稱，無忠實之心者也。云‘首絰象緇布冠之缺項’者，案士冠禮：緇布冠，浦氏鏜于‘冠’下補‘缺項’二字，見盧氏詳校。‘青組纓，屬於缺’，鄭注云：‘缺，讀如“有頍者弁”之“頍”，緇布冠之無笄者，曹氏元弼曰：‘之’字衍。著頍圍髮際，結項中隅爲四綴，以固冠也。’此所象無正文，但喪服法吉服而爲之，吉時有二帶，凶時有二絰，以要絰象大帶，明首絰象頍項可知。以彼頍項爲吉時緇布冠無笄，故用頍項以固之。今喪之首絰與冠繩纓，別材而不相綴，今言象之者，直取絰法象頍項而爲之。至於喪冠，亦無笄，直用六升布爲冠，一條繩爲纓，與此全異也。云‘要絰象大帶’者，案玉藻云，大夫以下，曹氏元弼曰：‘下’當爲‘上’。大帶用素；天子朱裏，終裨以元黃；曹氏元弼曰：‘以上有脫文，擬補云：“天子朱裏，終裨以朱綠；諸侯不朱裏，亦終裨以朱綠；大夫裨以元黃。”’校勘記曰：‘“裨”，陳、閩俱作“辟”。按，玉藻作“辟”。’士則練帶，裨下末三赤，用緇，汲古閣本‘赤’作‘尺’。是大帶之制。今此要絰，下傳名爲帶，明象吉時大帶也。云‘又有絞帶，象革帶’者，案玉藻韠之形制，云‘肩革帶博二寸’，吉備二帶，大帶申束衣，革帶以佩玉佩及事佩之等。今於要絰之外，別有絞帶，明絞帶象革帶可知。案士喪禮云：‘苴絰大鬲，要絰小焉。’又云：‘婦人之帶牡麻結本。’注云：‘婦人亦有首絰，但言帶者，記其異。此齊衰婦人。斬衰婦人，亦有苴絰。’以此而言，則婦人吉時，雖云女鞶絲，以絲爲帶，錫恭按，內則注：‘鞶，小囊，盛帨巾者。’疏：‘此是鄭義，若服虔、杜預以鞶爲大帶。’是鄭義不以鞶爲帶也。此疏誤引。而無頍項。今於喪禮，哀痛甚，亦有二絰與絞帶，以備喪禮，故此絰具陳於上，校勘記曰：‘絰”，陳、閩俱作‘經’。男女俱言於下，明男女共有此服也。云‘齊衰已下用布’者，即下齊衰章云‘削杖、布帶’是也。若然，案此經凶服皆依舊名，唯衰與絰特製別名者，案禮記 檀弓云：‘有以故興物者。’鄭云：‘衰絰之制。’以絰表孝子忠實之心，衰明孝子有哀摧之義，故制此二者而異名，見其哀痛之甚故也。○‘傳曰’至‘無時’。锡恭按，疏標起訖，他處不錄。此傳及注近本皆分三段，錄疏所標起訖，以存舊本之真。釋曰：云‘斬者何’，問辭，以執所不知，故云‘者何’。云‘不緝也’者，答辭，此對下‘疏衰裳，齊’，‘齊’是緝，此則不緝也。云‘苴絰者，麻之有蕡者也’，案爾雅 釋草云：‘蕡，枲實。’孫氏注云：‘蕡，麻子也。’以色言之謂之苴，以實言之謂之蕡。下言牡者，對蕡爲名；言枲者，對苴生稱也，是以云‘斬衰貌若苴，齊衰貌若枲’也。若然，枲是雄麻，蕡是子麻，爾雅云‘蕡，枲實’者，舉類而言，若圓曰‘簞’，方曰‘笥’。鄭注論語云：‘簞、笥，亦舉其類也。’下傳云：‘牡麻者，枲麻也。’不連言絰。此‘苴’連言絰者，欲見苴絰別於苴杖。故下傳別云苴杖，後傳牡麻不連言絰，此苴連言絰者，彼無他物之嫌，獨有絰，故不須連言絰也。云‘苴絰大搹，左本在下’者，士喪禮文與此同，彼此皆云‘苴絰大搹’，連言苴者，但經連言苴絰，絰中有此二言。曹氏元弼曰：‘言’，殿本改作‘者’。絰大搹，先據首絰而言也。雷氏以搹搤不言寸數，則各從其人大小爲搤，非鄭義。據鄭注，無問人之大小，皆以九寸圍之爲正。若中人之跡，尺二寸也。云‘左本在下’者，‘本’謂麻根，案士喪禮鄭注云：‘下本在左，重服統於內，而本陽也。’以其父是陽，左亦陽，言下是內，故云重服統於內，以言痛從心內發故也。此對爲母右本在上，輕服統於外，而本陰也。云‘去五分一以爲帶’者，以其首絰圍九寸，取五寸，去一寸，得四寸；餘四寸，寸爲五分，總二十分，去四分，餘十六分，取十五分，五分爲寸，爲三寸；添前四寸，爲七寸，並一分，總七寸五分寸之一也。云‘齊衰之絰，斬衰之帶也’者，以其大小同，故疊而同之也。云‘去五分一以爲帶’者，謂七寸五分寸之一也，中五分去一，爲齊衰之帶，今計之以七寸中取五寸，去一寸，得四寸；餘二寸，寸分爲二十五分，二寸合爲五十分，餘一分者，又破爲五分；添前爲五十五分，亦五分去一，總去一十一分，餘四十四分在；又二十五分爲一寸，餘十九分在，齊衰之帶，總五寸二十五分寸之十九也。云‘大功之絰，齊衰之帶也，去五分一以爲帶’者，就五寸中去一寸，得四寸；前二十五分破寸，今大功百二十五分破寸，則以十九分者各分破爲五分，十九分總破爲九十五，與百二十五分破寸相當，就九十五分中五分去一，去十九餘七十六，則大功之絰五寸二十五分寸之十九，帶則四寸百二十五分寸之七十六。又云‘小功之絰，大功之帶也，去五分一以爲帶’者，又就四寸百二十五分寸之七十六中，五分去一，前百二十五分破寸，今亦四倍加之，以六百二十五分破寸，然後五分去一，爲小功帶。又云‘緦麻之絰，小功之帶，去五分一以爲帶’，則亦四倍加之，前六百二十五分破寸，今則三千一百二十五分破寸，五分去一取四，以爲緦麻之帶。絰帶之等，皆以五分破寸，既有成法，何假盡言？然斬衰有二，齊衰有四，大功、小功，成人與殤各有二等，緦麻殤與成人章又不別，若使絰帶各依升數，則參差難等。是以子夏作傳，五服各爲一節計之。似周禮 掌客云，‘群介行人宰史，各以爵等爲牢禮之數’，鄭云‘以命數則參差難等，略於臣，用爵而已’。此絰亦然也。士喪禮云：‘苴絰大鬲，下本在左，要絰小焉。’鄭注云：‘絰帶之差，自此出焉。’謂子夏言絰帶之差，出於士喪之絰，故鄭指而言之也。但斬衰之絰圍九寸者，首是陽，故欲取陽數極於九，自齊衰以下，自取降殺之義，無所法象也。云‘苴杖，竹也。削杖，桐也’者，傳意見經唯云‘苴杖’，不出杖體所用，故言‘苴杖者竹也’。下章直云削杖，亦不辨木名，故因釋之云：‘削杖者，桐也。’若然，經言苴杖，因釋削杖，唯上下二章不通於下，是以兼釋之。至於絰帶，五服自明，故不兼釋。然爲父所以杖竹者，父者子之天，竹圓亦象天，竹又外內有節，象子爲父，亦有外內之痛。又竹能貫四時而不變，子之爲父哀痛亦經寒溫而不改，故用竹也。爲母杖桐者，欲取‘桐’之言同，內心同之於父。外無節，象家無二尊，屈於父。爲之齊衰，經時而有變。又案變除‘削之使方’者，取母象於地故也。此雖不言杖之麤細，案喪服小記云：‘絰殺五分而去一，杖大如絰。’鄭注云：‘如要絰也。’鄭知如要絰者，以其先云絰五分爲殺，爲要絰，其下即云杖大如絰，明如要絰也。如要絰者，以杖從心已下，與要絰同處，故如要絰也。云‘杖各齊其心’者，杖所以扶病，病從心起，故杖之高下以心爲斷也。云‘皆下本’者，本，根也，案士喪禮‘下本’注云：‘順其性也。’云‘杖者何？爵也’者，自此已下，有五問五答，皆爲杖起文。云‘者何’者，亦是執所不知，以其吉時五十已後乃杖，所以扶老。今爲父母之喪，有杖有不杖，不知，故執而問之。云‘爵’，以爵答之，以其有爵之人必有德，有德則能爲父母致病深，故許其以杖扶病。云‘無爵而杖者何’，問辭也，庶人無爵，亦得杖。云‘檐主也’者，錫恭按，‘檐’，汲古閣本作‘擔’，傳、注、疏同。黃氏倣宋 嚴州本，傳從手旁，注從木旁。汪氏倣宋本、單疏，亦從木旁。考說文有‘檐’無‘擔’。木部‘檐’，段氏玉裁注云：‘古書多用“檐”爲“儋何”之“儋”。’又人部‘儋’段氏注云：‘“儋”，俗作“擔”。’則正字爲‘儋’，‘檐’乃假借，‘擔’則俗字也。從木旁者得之。答辭也，以其雖無爵無德，然以適子，故假取有爵之杖爲之，喪主拜賓、送賓，成喪主之義也。云‘非主而杖者何’，問辭也；‘輔病也’，答辭也。鄭云，謂眾子雖非爲主，子爲父母致病是同，亦爲輔病也。云‘童子何以不杖’者，案此子夏之問，辭有不同，或云‘者何’，或云‘何以’，或云‘何如’，或云‘孰後’，或云‘孰謂’，或云‘何大夫’，或云‘曷爲’，有此七者。答有義意，校勘記引浦氏鏜云：‘“答”當“各”字之誤。’凡言‘者何’，皆謂執所不知，故隱元年公羊傳云：‘元年者何？’何休云：‘諸據疑問所不知，故曰者何。’即此問‘杖者何’是也。稱‘何以’者，皆據彼決此，即下云，父爲長子，何以三年，據‘期章’爲眾子期，適庶皆子，長子獨三年，是據彼決此也。此即公羊傳云‘何以不言即位’，何休云‘據文公言即位’，隱不稱即位是也。云‘何如’者，問比類之辭，即下傳云‘何爲而可爲人後’者，曹氏元弼曰：‘爲’當爲‘如’，‘人’當爲‘之’。下句‘人’字同者，字衍。‘同宗則可爲人後’，是其問比類也。云‘孰後’者，不問比類，曹氏元弼曰：‘不’疑當爲‘亦’。依‘不杖章’，子夏傳云：‘孰後？後大宗。’禮有大宗、小宗，故問誰爲後。云‘孰謂’者，亦是問比類，但舊君有二等，一是待放之臣，二是致仕之臣，俱爲舊君。是以‘齊衰三月章’云‘舊君’，傳曰：‘爲舊君者，孰謂也？仕焉而已者也。’由其有二等，故問比類也。即公羊傳云‘王者孰謂？謂文王’是也。云‘何大夫’者，亦是據彼決此，即‘齊衰三月章’云‘大夫爲舊君’，傳曰：‘何大夫之謂乎？言其以道去君，而猶未絕也。’由其大夫有致仕者，有待放者，不同，故舉何大夫之問也。言‘曷爲’者，亦是據彼決此，故‘不杖章’云：‘大夫曷爲不降命婦也？’云謂據大夫於姑姊妹曹氏元弼曰：‘云’當爲‘注’。出嫁，宜降不降，故舉‘曷爲’之問也。今云‘童子何以不杖’，問辭也；‘不能病也’，答辭也。此庶童子，非直不杖，曹氏元弼曰：下脫‘並不免’三字。以其未冠，曹氏元弼曰：下脫‘杖者亦’三字。首加免而已。故問喪云：‘免者以何爲也？曰：不冠者之所服也。’言‘何以’者，據當室童子及成人皆杖，唯此庶童子不杖，故云‘何以’決之也。知當室童子杖者，案問喪云：‘禮曰：童子不緦，唯當室緦。緦者，其免也。當室則免而杖矣。’謂適子也。案雜記云：‘童子哭不偯，不踴，不杖，不菲，不廬。’注云：‘未成人者，不能備禮也。’此獨云不杖，餘不言者，此上下皆釋杖，故言杖，不云餘者。其實皆無，直有衰、裳、絰、帶而已。又云‘婦人何以不杖？亦不能病也’者，此亦謂童子婦人，若成人婦人正杖，知者，此喪服上陳其服，下陳其人。喪服之下，男子、婦人俱列，男子、婦人同有苴杖。又喪大記云：‘三日，子夫人杖；五日，大夫世婦杖。’諸經皆有‘婦人杖’文，故知成人婦人正杖也。明此童子婦人。案喪服小記云：‘女子子在室爲父母，其主喪者不杖，則子一人杖。’鄭注云：‘女子子在室亦童子也。無男昆弟，使同姓爲攝主，不杖，則子一人杖，謂長女也。許嫁及二十而笄，笄爲成人，成人正杖也。’是其童女爲喪主，則亦杖矣。若然，童子得稱婦人者，案‘小功章’云：‘爲姪庶孫丈夫婦人之長殤。’是未成人稱婦人也。雷氏以爲此喪服妻爲夫、妾爲君、女子子在室爲父、女子子嫁及在父之室曹氏元弼曰：‘及’當爲‘反’。爲父三年，如傳所云婦人者，皆不杖。喪服小記，婦人不爲主而杖者，唯著此一條，明其餘不爲主者皆不杖。此說非。何者？此四等婦人皆在杖科之內，何得不杖？又禮記諸文說婦人杖者甚眾，何言無杖也？錫恭按，喪服小記疏。則賈氏此說，出自鄭學之徒，然似未盡得鄭君之意。錫恭別有辨，見下。云‘絞帶者，繩帶也’者，以絞麻爲繩作帶，故云絞帶也。王肅以爲，絞帶如要絰，馬、鄭不言，當依王義。雷氏以爲，絞帶在要絰之下言之，則要絰五分去一爲帶。曹氏元弼曰：‘带’上殿本增‘绞’字。但首絰象頍項之布，又在首，要絰象大帶，用繒，又在要，故須五分去一以爲帶。今絞帶象革帶，與要絰同在要，一則無上下之差，二則無麤細可象，而云去要絰五分一爲絞帶，失其義也。錫恭按，疏解絞帶微誤，辨見下。但絰帶至虞後變麻服葛。絞帶虞後雖不言所變，案公士、眾臣爲君服布帶，又齊衰已下亦布帶，則絞帶虞後變麻服布，於義可也。云‘冠繩纓，條屬’者，喪用繩爲纓。屬，著也，著之冠，垂之爲纓也。云‘外畢’者，前後兩畢之末而向外攝之也。云‘鍛而勿灰’者，以冠爲首飾，布倍衰裳而用六升，又加以水濯，勿用灰而已。冠六升勿灰，則七升已上故灰矣。讀禮通考‘故’改作‘固’。故‘大功章’鄭注云：‘大功布者，其鍛治之功麤沽之。’則七升已上皆用灰也。云‘衰三升’者，不言裳，裳與衰同，故舉衰以見裳。爲君義服，衰三升半，不言者，以縷如三升半，成布三升，故直言三升，舉正以包義也。錫恭按，釋義服衰一段微誤，辨見下。云‘菅屨者，菅菲也，外納。居倚廬’者，周公時謂之‘屨’，子夏時謂之‘菲’。案士喪禮‘屨外納’，鄭注云：‘納，收餘也。’王謂正向外編之，居倚廬，孝子所居，居在門外東壁，倚木爲廬，故既夕記云‘居倚廬’，鄭注云：‘倚木爲廬，在中門外東方北戶。’又喪大記云：‘凡非適子者，自未葬以於隱者爲廬。’注云：‘不欲人屬目，蓋廬於東南角。’若然，適子則廬於其北顯處爲之，以其適子當應接吊賓，故不於隱者。若然，此下有臣爲君，則亦居廬。案周禮 宮正云：‘大喪授廬舍，辨其親疏貴賤之居。’注云：‘親者、貴者居倚廬，疏者、賤者居堊室。’又雜記，朝庭卿、大夫、士居廬，錫恭按，汲古閣本‘庭’作‘廷’，與雜記注合。陽城 張氏本亦作‘廷’。都邑之士居堊室，見諸侯之臣爲其君之禮。案喪大記云：‘婦人不居廬。’若然，此經云‘居倚廬’，專據男子生文。云‘寢苫枕塊’，既夕文與此同，彼注云：‘苫，編藁。塊，堛也。’彼又云‘不說絰帶’，鄭注云：‘哀戚不在於安。’若然，在中門外者，哀親之在外；寢苫者，哀親之在草故也。此之‘衰三升’、‘枕塊’，據大夫已上。若士，則大夫適子爲士者，得行大夫禮。若正士則枕草，衰則縷三升半，成布三升，雜記所云曹氏元弼曰：‘記’下脫一‘注’字。‘齊 晏平仲爲其父麤衰斬枕草’是也，但平仲謙，爲父服士服耳。云‘哭晝夜無時’者，哭有三無時：始死未殯已前，哭不絕聲，一無時；既殯已後，卒哭祭已前，阼階之下爲朝夕哭，在廬中思憶則哭，二無時；既練之後，無朝夕哭，唯有廬中或十日，或五日，思憶則哭，三無時也。卒哭之後，未練之前，唯有朝夕哭，是一有時也。云‘歠粥，朝一溢米，夕一溢米’者，孝子遭父母之喪，當爲父母致病，故喪大記云‘水漿不入口’，三日之後乃始食。必三日許食者，聖人制法，不以死傷生，恐至滅性，故禮許之食。雖食，猶節之，使朝夕各一溢米而已也。曾子有母之喪，水漿不入於口七日者，失禮之法，故子思非之，云：‘先王制禮，過之者俯而就之，不至者跂而及之，故君子執親之喪，水漿不入於口者三日，杖而後能起。’是禮之常法也。云‘寢不說絰帶’者，案雜記：‘孔子云，少連、大連善居喪，三月不解。’鄭注云：‘不解倦也。’又案，既夕文與此同，鄭注云：‘哀戚不在於安。’絰帶在衰裳之上，而云不說，則衰裳在內，不說可知。此據未葬前，故文在虞上。既虞後，寢有席，衰絰說可知也。云‘既虞，翦屏柱楣’者，案王制云：‘天子七月而葬，諸侯五月而葬，大夫士三月而葬。’又案士虞禮：‘既葬，反，日中而虞。’鄭注士喪‘三虞’云：‘虞，安也。’葬時送形而往，迎魂而反，反哭之時，入廟中，上堂不見，入室又不見，乃至適寢之中，舊殯之處，爲虞祭以安之。禮記 檀弓云‘葬日虞，不忍一日離也。是日也，以虞易奠’是也。依公羊傳云：‘天子九虞，諸侯七虞，大夫五虞，士三虞。’今傳言‘既虞’，謂九虞、七虞、五虞、三虞之後，乃改舊廬，西鄉開戶，翦去戶傍兩廂屏之餘草。柱楯者，前梁謂之楣，楣下兩頭豎柱，施梁乃夾戶傍之屏也。云‘寢有席’者，案閒传云‘既虞，卒哭，柱楣翦屏，芐翦不納’，鄭云：‘芐，今之蒲蘋。’即此。‘寢有席’，謂蒲席加於苫上也。云‘食疏食，水飲’者，未虞以前，朝一溢米，夕一溢米，而爲粥。今既虞之後，用麤疏米爲飯而食之，明不止朝一溢、夕一溢而已，當以足爲度。云‘飲水’者，曹氏元弼曰：傳作‘水飲’。未虞已前，渴亦飲水，而在既虞後，與疏食同言‘水飲’者，恐虞後飲漿酪之等，故云飲水而已也。云‘朝一哭夕一哭而已’者，此當士虞禮卒哭之後。彼云卒哭者，謂卒去廬中無時之哭，唯有朝夕於阼階下有時之哭。喪服之中，三無時哭外，唯此卒哭之後，未練之前，一節之閒是有時之哭，故云‘而已’，言其不足之意。云‘既練，舍外寢’者，謂十三月，服七升冠，曹氏元弼曰：‘謂服前冠七升之布耳。’錫恭按，此指衰裳，非指冠也。既練，冠八升，衰七升，故云服前冠七升之布。男子除首絰，而帶獨存，婦人除於帶，而絰獨存。又練布爲冠，著繩屨，止舍外寢之中，不復居廬也。云‘始食菜果，飯疏食’者，案喪大記，‘祥而食肉’。閒傳云：‘大祥有醯醬，中月而禫，而飲醴酒。校勘記云：陳、閩俱重‘禫’字。按，閒傳重‘禫’字。始飲酒者，先飲醴酒；始食肉者，先食乾肉。’曲禮云：父母之喪，‘有疾飲酒食肉，疾止復初。’皆爲不以死傷生也。云‘哭無時’者，此三無時哭中，謂練後堊室之中，或十日，或五日，思憶則哭。大記云‘祥而外無哭者，禫而內無哭者’，皆在哭無時之限也。○注○‘盈手’至‘異數’。云‘以五分一爲殺者，象五服之數也’者，鄭五服之內，校勘記引浦氏鏜云，‘鄭’下當脫‘以’字。升數至多，若絰帶象升數，降殺參差難等。若五服，服爲一節，則降殺易明，故鄭云象五服之數也。云‘爵，謂天子諸侯卿大夫士也’者，案白虎通云：‘天子，爵號。’又夏、殷之士無爵；周之道，爵及命士，卿、大夫自然皆爵也。是天子以下皆曰爵也。云‘屬猶著也。通屈一條繩爲武，垂下爲纓，著之冠也’者，案禮記云：‘喪冠條屬，以別吉凶。’若然，吉冠則纓、武別材，凶冠則纓、武同材，是以鄭云‘通屈一條繩爲武’，謂將一條繩從額上約之，至項後交過，兩相各至耳於武錫恭按，讀禮通考引疏，‘於’作‘爲’。如此，則‘武’字句絕，‘爲武’上屬爲句。此以上釋注‘通屈一條繩爲武’也；‘綴之’至‘結之’，釋注‘垂下爲纓’也；下乃釋注‘著之冠’也。且纓、武同材，自不得以他材綴之於武。作‘爲’是也。綴之，各垂於頤下結之。云‘著之冠’者，武、纓皆上屬著冠，冠六升，外畢是也。云‘布八十縷爲升’者，此無正文，師師相傳言之，是以今亦云八十縷謂之‘宗’，‘宗’即古之‘升’也。云‘今之禮皆以“登”爲“升”，俗誤已行久矣’者，案鄭注儀禮之時，古今二禮並觀，疊古文者則從經今文，若疊今文者則從經古文。今此注而云‘今之禮皆以“登”爲“升”’，與諸注不同，則今古禮皆作‘升’字，‘俗誤已行久矣’也。若然，論語云‘新穀既升’，錫恭按，汲古閣本‘舊’作‘新’。陽城 張氏注疏本亦改作‘新’。‘升’亦訓爲‘成’，今從‘登’不從‘升’者，凡織紝之法，皆縷縷相登上乃成繒布，‘登’義強於‘升’，故從‘登’也。引雜記者，證條屬是喪冠，若吉冠則纓、武異材。云‘三年之練冠，亦條屬’者，欲見條屬以至大祥，除衰、杖。大祥除喪之際，錫恭按，‘際’當作‘祭’。喪服小記曰：‘除成喪者，其祭也，朝服縞冠。’朝服縞冠，當纓、武異材，從吉法也。云‘右縫，小功以下左’者，案大戴禮云：‘大功已上唯唯，小功已下額額然。’惠氏棟曰：今大戴禮無此語。今本大戴禮不全。孝子朝夕哭，在阼階之下，西面吊，賓從外入門，北面見之。大功已上哀重，其冠三辟積，鄉右爲之，從陰，陰，唯唯然順。小功、緦麻哀輕，其冠亦三辟積，鄉左爲之，從陽。吊賓入門，北鄉望之，額額然逆鄉賓。二者皆條屬，但從吉從凶不同也。云‘外畢’者，冠前後屈而出，縫於武也者，冠廣二寸，聶氏崇義三禮圖引此作三寸。落頂，前後兩頭皆在武下，鄉外出，反屈之，縫於武而爲之，兩頭縫，畢鄉外，故云外畢。案曲禮云：‘厭冠不入公門。’鄭注云：‘厭猶伏也，喪冠厭伏。’是五服同名。由在武下出，反屈之，故得厭伏之名。檀弓云：‘古者冠縮縫，今也衡縫。故喪冠之反吉，非古也。’是吉冠則辟積無殺，橫縫，校勘記曰：‘殺’，通解作‘數’。亦兩頭皆在武上，鄉內，反屈而縫之，不得厭伏之名。云‘二十兩曰溢，爲米一升二十四分升之一’者，依算法，百二十斤曰石，則是一斛。若然，則十二斤爲一斗，取十斤分之，升得一斤，餘二斤。斤爲十六兩，二斤爲三十二兩，升取三十兩，錫恭按，‘升’字衍。十升，升得三兩，添前一斤十六兩，爲十九兩，餘二兩。兩爲二十四銖，二兩爲四十八銖，取四十銖十升，升得四銖，餘八銖。一銖爲十參，校勘記所據本，‘參’作‘纍’，引周、閩、監，俱作‘絫’，下皆同。又曰，‘絫’、‘纍’古今字。‘參’者，‘絫’之誤。八銖爲八十參，十升，升得八參，添前則是一升得十九兩四銖八參。於二十兩，仍少十九銖二參。則別取一升，破爲十九兩四銖八參，分十兩，兩爲二十四銖，則爲二百四十銖，又分九兩，兩爲二十四銖，則九兩者二百一十六銖，並四銖八參，添前四百六十銖八參，總爲二十四分。直取二百四十銖，錫恭按，下脫‘二十四分得十銖’。餘二百二十銖八參在，又取二百一十六銖二十四分，分得九銖，添前分得十九銖，有四銖八參。四銖，銖爲十參，總爲四十參，通八參爲四十八參，二十四分，分得二參，是一升爲二十四分，分得十九銖，添前四銖爲二十三銖，將二參添前八參，則爲十參，則十參爲一銖，以此一銖添前二十三銖，則爲二十四銖，爲一兩，一兩添十九兩，總二十兩，曰溢。云‘楣謂之梁，所謂梁闇’者，‘所謂’書傳文。錫恭按，書傳謂尚書大傳，今見儀禮經傳通解續十五引。案喪服四制云‘高宗諒闇三年’，鄭注云：‘諒，古作梁，楣謂之梁。闇，讀如“鶉鵪“之”鵪”，闇謂廬也。廬有梁者，所謂柱楣也。’即此柱楣者也。云‘舍外寢於中門之外，屋下壘墼爲之，不塗塈，所謂堊室也’者，今至練後不居舊廬，還於廬處爲屋。但天子五門，諸侯三門，得有中門，大夫、士唯有大門、內門，兩門而已，無中門。而云中門外者，案士喪禮及既夕，外位唯在寢門外，其東壁有廬、堊室。若然，則以門爲中門，據內外皆有哭位，其門在外，內位中，故爲中門，非謂在外門、內門之中爲中門也。錫恭按，疏釋中門誤，辨見下。言‘屋下壘墼爲之’者，東壁之所。舊本無‘屋’，而云屋下爲之者，謂兩下爲屋，謂之屋下。對廬偏加東壁，非兩下謂之廬也。云不塗塈者，謂翦屏而已，不泥塗塈飾也。云‘謂所堊室’者，‘謂所’，張氏敦仁本乙作‘所謂’。閒傳云：‘父母之喪，既虞，翦屏，期而小祥，居堊室。’彼練後居堊室，即此外寢，故鄭云‘所謂堊室’也。云‘謂復平生時食也’者，此食爲‘飼’讀之，不得爲‘食’讀之。知者，天子已下，平常之食皆有牲牢、魚臘。練後始食菜果，未得食肉飲酒，何得平常時食，明專據米飯而言也。以其初據一溢米而言，既虞，飯疏食，食亦米飯也。此既練後，復平生時食，食亦據米飯而言。以其古者名飯爲食，與‘公食大夫’者同音也。云‘斬衰不書受月者’云云，凡喪服，所以表哀，哀有盛時、殺時，服乃隨哀以降殺。故初服麤，至葬後，練後，大祥後，漸細加飾，是以冠爲受，斬衰裳三升，冠六升，既葬後，以其冠爲受，衰裳六升，冠七升，小祥又以其冠爲受，衰裳七升，冠八升。自餘齊衰以下，受服之時，差降可知。然葬後有受服，有不受服，案下‘齊衰三月章’及‘殤大功章’皆云‘無受’，‘正大功章’即云‘三月受’，以小功衰即葛九月者，今此‘斬衰章’及‘齊衰章’應言受月，而不言，故鄭君特解之。案雜記云：天子七月而葬，九月而卒哭；諸侯五月而葬，七月而卒哭；大夫三月而葬，五月而卒哭；士三月而葬，是月而卒哭。是天子已下，虞、卒哭異數，尊卑皆葬訖反，日中而虞。天子九虞，諸侯七虞，大夫五虞，虞訖即受服。士三虞，待卒哭乃受服。必然者，以其大夫已上，卒哭在後月，虞在前月，日已多，是以虞即受服，不得至卒哭。士葬月，卒哭與虞同月，故受服待卒哭後也。今不言受月者，喪服總包天子以下，若言七月，唯據天子，若言五月，唯據諸侯，皆不該上下，故周公設經，沒去受服之文，欲見上下俱含故也。",
            "对应经文": "喪服，斬衰",
            "对应序号": "100002"
        },
        {
            "内容": "【黄氏榦儀禮經傳通解續於‘經喪服’下注曰】按，此乃古禮篇目，前題‘喪服’者，乃後世編禮者所加。既加題，復存古目者，乃重古不敢輕變之意。后放此。以下各家說，依經文之次錄之。○此釋‘喪服’二字。",
            "对应经文": "喪服，斬衰",
            "对应序号": "100002"
        },
        {
            "内容": "【李氏如圭曰】凡服，上曰衣，下曰裳。喪服以布爲衰，綴之於衣，因統名此衣爲衰。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】斬與齊對，斬是斬截布斷之。斷之而不緝爲斬。緝之，則爲齊也。注云‘凡服上曰衰，下曰裳’者，下記云，衰長六寸，博四寸，是指當心者言之。又云‘凡衰外削幅，則統指衣言之’，襍記：‘端衰、喪車皆無等。’鄭注：‘喪者衣、衰，及所乘之車，貴賤同。孝子於親一也。衣、衰言端者，元端，吉時常服，喪之衣衰當如之。’此亦謂衣爲衰，故喪服每以衰與裳對言也。鄭云，凡服兼五服解之。傳，‘斬者何，不緝也’者，馬氏融云：‘不緝，不緶也。’李氏云：‘不緶衰裳之邊側也。’今案，‘緶’之義爲縫，說文曰：‘齊，緶也。’下傳云：‘齊者何？緝也。’賈疏云：‘緝，今人謂之爲緶。’緶與緝同義。謂斬布爲衰裳，而其邊側不縫也。",
            "对应经文": "喪服，斬衰",
            "对应序号": "100002"
        },
        {
            "内容": "【曾氏國藩曰】‘升’、‘登’、‘成’三字，古人多互用。樂記‘則亂升’、論語‘新穀旣升’，及‘衰縷之升’，‘升’皆訓‘成’也。曲禮‘年穀不登’、詩‘登是南邦’、春秋傳‘不登叛人之黨’，‘登’皆訓‘成’也。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】‘苴絰杖絞帶’者，禮記孔疏云：‘苴是黎黑色。’又云：‘苴者，黯也。至痛內結，必形色外章。心如斬斫，故貌必蒼苴，所以衰、裳、絰、杖俱備苴色也。’今案，衰裳不言苴，而言斬者，沈氏彤謂斬之義重于苴是也。絞帶亦蒙‘苴’文，則用苴麻明矣。敖氏謂用牡麻，褚氏寅亮云‘非也’。褚氏云：‘按士䘮禮云“婦人之帶，牡麻結本”，指齊衰婦人也。注云，婦人亦有苴絰。但言帶者，明其異。旣婦人異男子而用枲，則男子兩帶俱苴可知。若絞帶用牡麻，必明著之，以别於苴矣。敖說非也。’錫恭按，褚說亦微誤。注所云異者，異在散垂與結本也，非枲與苴也。但其黜敖說爲非則固是。蒙故存其義而刪其辭。傳‘麻之有蕡者也’者，馬氏云：‘蕡者，枲實。枲，麻之有子者，其色麤惡，故用之。苴者，麻之色。’案，馬氏以蕡爲枲實，本爾雅 釋草。孫氏注云：‘蕡，麻子也。’案，此傳云：‘苴絰者，麻之有蕡者也。’下傳云：‘牡麻者，枲麻也。’則苴麻有子，枲麻爲雄麻，無子。而爾雅云枲實者，對文異，散則通。枲實猶言麻實耳。爾雅又云：‘茡，麻母。’郭注：‘苴麻，盛子者。’則苴麻名茡，不名枲也。詩 九月‘叔苴’，毛傳：‘苴，麻子也。’是因苴麻有子，又謂麻子爲苴。御覽引本草云：‘麻子，一名麻藴。’齊民要術引崔寔曰：‘苴麻，麻之有藴者，茡麻是也，一名蕡。’敖氏云：‘麻有蕡，則老而麤惡矣，故以爲斬衰之絰。’閒傳曰：‘斬衰貌若苴，齊衰貌若枲。’是苴之形尤麤於枲，故鄭注士喪禮云：‘苴麻者，其貌苴，以爲絰，服重者尚麤惡。’又云：‘牡麻絰者，其貌易，服輕者宜差好也。’此條釋苴。",
            "对应经文": "喪服，斬衰",
            "对应序号": "100002"
        },
        {
            "内容": "【成氏伯瑜曰】絰者，實也，表其有喪慼之情實也。見太平御覽 禮儀部引禮記外傳。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】絰有二，皆以麻爲之。在首者謂之首絰，士虞記‘婦人說首絰’是也；在要者謂之要絰，士喪禮‘要絰小焉’是也。首絰亦謂之環絰，要絰亦謂之絰帶。經言‘絰’，實兼二者，故鄭云‘在首在要皆曰絰’也。傳‘苴絰大搹’，謂苴絰之大如搹圍，乃絰之最大者，即斬衰之首絰也。去五分一以爲帶，謂斬衰之要絰也。士喪禮‘要絰小焉’，謂要絰小於首絰五分之一也。‘齊衰之絰，斬衰之帶也’，謂與斬衰之要絰大小同。吳氏章句云：‘絰、帶各五，絰，首絰；帶，要絰。曰帶者，蓋指象大帶者言之。去五分一者，謂要絰得首絰五之四也。’齊衰之絰，斬衰之帶也，與斬衰要絰同，下並倣此。去五分一以爲帶，齊衰要絰，又去首絰五之一也。下並倣此。合五服發於此者，圍數迭減遞陳，故連及之。注云‘以五分一爲殺者，象五服之數也’者，謂絰帶大小降殺之數，必以五分去一者象服之數有五也。楊氏儀禮圖云：‘注疏所論絰帶寸分之數甚密而難用，約法甚疏而易見，今圖只用約法。’其說善矣。然以小功之帶爲圍，三寸五分有奇，緦麻之帶爲圍，二寸八分有奇，則猶未確。金陵 汪士鐸爲余考之曰：‘五服之帶，甄鸞、李淳風皆四其實，五其法，今依其術推之，以得數，記於左：斬衰之首絰，據鄭君，圍九寸，去五分一以爲帶，四其實，五其法，得帶圍七寸二分，齊衰之絰與斬衰之帶同；去五分一以爲帶四，其七寸二分五爲法，除之則齊衰之帶，得五寸七分六釐，大功之絰與齊衰之帶同；去五分一以爲帶四，其五寸七分六釐五爲法，除之則大功之帶，得四寸六分零八豪，小功之絰與大功之帶同；去五分一以爲帶四，其四寸六分零八豪五爲法，除之則小功之帶，得三寸六分八釐六豪四絲，緦麻之絰與小功之帶同。去五分一以爲帶四，其三寸六分八釐六豪四絲五爲法，除之則緦麻之帶，得二寸九分四釐九豪一絲二忽。案，此得數即楊圖所謂約法也。以上兼釋二絰。",
            "对应经文": "喪服，斬衰",
            "对应序号": "100002"
        },
        {
            "内容": "【開元禮】首絰大九寸，左本在下，繩纓。錫恭按，絰纓以繩，本鄭義也。‘殤大功章’‘繩纓’注云：‘自大功以上，絰有纓。’是斬衰之絰有纓也。又云：‘以一條繩爲之。’是凡絰之纓皆以繩，而斬衰亦繩纓可知也。",
            "对应经文": "喪服，斬衰",
            "对应序号": "100002"
        },
        {
            "内容": "【朱子曰】首絰大一搤，只是拇指與第二指一圍。",
            "对应经文": "喪服，斬衰",
            "对应序号": "100002"
        },
        {
            "内容": "【問：‘周丈以爲，苴絰著於冠武稍近上處；廖丈以爲，繫冠於絰上，絰在武下。未知孰是？’朱子荅云】絰當在武之外。",
            "对应经文": "喪服，斬衰",
            "对应序号": "100002"
        },
        {
            "内容": "【李氏如圭曰】‘左本在下’者，麻根居左，其末自右來，加其上也。",
            "对应经文": "喪服，斬衰",
            "对应序号": "100002"
        },
        {
            "内容": "【張氏爾岐曰】‘左本在下’者，‘本’謂麻根。首絰之制，以麻根置左，當耳上，從額前遶項後，復至左耳上，以麻之末加麻根之上，綴束之也。胡氏培翚曰：‘张氏之说，蓋由朱子說推之。’錫恭按，朱子之說，見下‘疏衰三年章’。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】‘左本在下’者，本，麻根也。大功以上，絰有本。士喪禮云‘下本在左’，與此文異義同。注云：‘下本在左，重服統於內，而本陽也；右本在上，輕服本於陰，而統於外。’此鄭釋左右下上之義。下本在左，爲父也；右本在上，爲母也。父是陽，左亦陽，故本在左；母是陰，右亦陰，故本在右。內謂下，外謂上也。注云‘盈手曰搹，搹，㧖也’者，說文：‘搹，把也，把握也。’則搹爲一手所握矣。說文：‘搹或从戹’，作㧖。是搹、㧖一字，而鄭以釋搹者，段氏玉裁云：‘漢時少用“搹”，多用“㧖”，故以今字釋古字也。’士喪禮，‘搹’作‘鬲’。注云：‘鬲，搤也。’顏師古漢書注云：‘搤與㧖同。’史記集解引服虔云：‘滿手曰搤。’則搹、㧖、搤三字義同。云‘中人之㧖圍九寸’，士喪禮注云：‘中人之手搤圍九寸，有手字義長。’",
            "对应经文": "喪服，斬衰",
            "对应序号": "100002"
        },
        {
            "内容": "【曹氏元弼曰】絰與冠、武别材，而加於冠上，猶缺項與冠、武别材，而置於冠下也。喪服放吉服而爲之，絰在首在要並重。要絰旣象大帶，則首絰自宜象缺項。況冠制如元冠，衰制如元端，絞帶象革帶，豈首絰獨無所象耶？妄人錫恭按，指敖氏。謂古未有喪服時但加此絰，以表哀戚。然緇布冠缺項，其來古矣，安見古之制此絰以表哀戚者，不卽取象於冠之缺項而爲之？且安見絰之制在制喪服前也？吳氏紱謂，缺項以固冠。冠之纓屬於缺，此冠之纓不屬於絰，其制異，不知注所謂象者，特謂其形制有似耳，非謂其用盡同也。如吳說，則吉時大帶無大小之别，今要絰有大小，將要絰不得象大帶乎？吉時革帶繫玉及事佩之等，今絞帶無所佩，將絞帶不得象革帶乎？吳又謂，弁亦有絰，不獨冠。則首絰不從冠取象，不知弁用絰者，因冠有絰而爲之。弁絰弔服，非正喪服。喪服用冠，不用弁也。且冠禮注又有卷幘，亦象頍，然卷幘無冠，頍有冠，且以固冠。絰有冠，而非以固冠，三者用各不同，則所謂象者，特謂形制相依放耳，不可泥。",
            "对应经文": "喪服，斬衰",
            "对应序号": "100002"
        },
        {
            "内容": "【白虎通曰】腰絰者，以代紳帶也。所以結之何？思慕腸若結也。必再結云何？明思慕無已。",
            "对应经文": "喪服，斬衰",
            "对应序号": "100002"
        },
        {
            "内容": "【通典】周制，要絰大七寸二分，絞垂兩結閒，相去四寸。錫恭按，此云‘兩結閒’，則謂兩端皆垂也。",
            "对应经文": "喪服，斬衰",
            "对应序号": "100002"
        },
        {
            "内容": "【朱子曰】吉服先繋革帶，如今之皮束帶。其外又有大帶，以申束衣，故謂之紳。凶服先繋絞帶，一頭作環，以一頭穿之，而反扱於腰間，以象革帶。絰帶則兩頭皆散垂之，以象大帶。錫恭按，絰帶即要絰。",
            "对应经文": "喪服，斬衰",
            "对应序号": "100002"
        },
        {
            "内容": "【張氏惠言曰】要絰象大帶，則其垂者亦當三尺。約紐之處當以繩結之，未必齊帶耳。然散帶垂者，散其本之一端，故不散者則曰結本。小記曰：‘下殤小功帶澡麻不絕本，詘而反以報之。’反以報之，則本末共在一端而散之。成人之帶不反詘，則結其末而散其本，可知也。小功以下斷本，則兩端結之。錫恭按，此與通典及朱子說有不同處，兼存以俟考。",
            "对应经文": "喪服，斬衰",
            "对应序号": "100002"
        },
        {
            "内容": "【褚氏寅亮曰】此章明婦人之服異者，但云‘布總、箭笄、髽衰’，而不言絰。可見斬衰婦人要絰與男子同。敖氏謂用牡麻，非也。婦人䘮服要重於首，豈反用牡麻耶？",
            "对应经文": "喪服，斬衰",
            "对应序号": "100002"
        },
        {
            "内容": "【白虎通曰】所以必杖者，孝子失親，悲哀哭泣，三日不食，身體羸病，故杖以扶身，明不以死傷生也。所以杖竹、桐何？取其名也。竹者，蹙也；桐者，痛也。父以竹，母以桐何？竹者，陽也；桐者，陰也。竹何以爲陽？竹斷而用之，質，故爲陽。桐削而用之，加人功，文，故爲陰也。從陳氏立疏證本。",
            "对应经文": "喪服，斬衰",
            "对应序号": "100002"
        },
        {
            "内容": "【喪服小記疏】苴者，黯也。必用竹者，以其體圓性貞，履四時不改，明子爲父禮申痛極，自然圓足，有終身之痛故也。故斷而用之，無所厭殺也。削杖者，削殺也。削奪其貌，不使苴也。必用桐者，明其外雖被削，而心本同也。且桐隨時凋落，此謂母喪示外被削殺，服從時除，而終身之心當與父同也。",
            "对应经文": "喪服，斬衰",
            "对应序号": "100002"
        },
        {
            "内容": "【呂氏柟曰】何以言苴言削？言苴，貌若苴。言削，辨其爲方也。見讀禮通考卷三十三。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】苴杖，斬衰之杖；削杖，齊衰之杖。",
            "对应经文": "喪服，斬衰",
            "对应序号": "100002"
        },
        {
            "内容": "【鄭氏珍曰】杖之徑，過大過小皆不便執，必執之而搹有餘，乃便且固。故小記云：‘絰殺五分而去一，杖大如絰。’注云：‘如要絰也。’以此計之，斬衰首絰大搹，中人搹九寸，五分搹大而去其一，餘七寸二分，以爲要絰之大。而苴杖如之，是大徑二寸四分也。齊衰之首絰大如斬之要絰，五分其七寸二分，而去其一，餘五寸七分六釐，以爲要絰之大，而桐杖如之，是大徑一寸九分二釐也。敖氏不顧‘絰殺五分’句，單稱‘杖大如絰’爲據，謂二杖皆如其首絰之數，以異鄭氏，非也。敖氏曰：小記曰：‘杖大如絰。’則二杖皆如其首絰之度矣。小記兩‘絰’字不著首、要，以辭意釋之，蓋以絰之麤細明杖之麤細，意主言杖，不主絰。謂要絰之殺於首絰之大，而去其一，苴杖、削杖之大各如之也。若是大如首絰，直言杖大如首絰，其度已明，不必有上句。若以兩‘絰’字作首絰解，文不著‘要絰’字，則云殺五分而去一，是謂何事耶？則康成謂大如要絰，於記文審之熟矣。敖氏巧於異鄭，往往似此。",
            "对应经文": "喪服，斬衰",
            "对应序号": "100002"
        },
        {
            "内容": "【曹氏元弼曰】疏云：父者，子之天，竹圓亦象天。又引喪服變除云‘削之使下方’者，取母象於地故也。徐氏乾學云：敖引杜元凱說，證削杖爲圓。敖氏說削杖，引杜元凱曰：‘圓削之象竹。’錫恭按，杜元凱說見通典卷八十七。愚謂小記言‘杖大如絰’，絰之形旣圓，則杖形亦圓可知。況‘桐’之言同，謂其制同之於父也，何必取天圓地方之說乎？弼案，小記言‘杖大如絰’，不言‘杖圓如絰’。桐之言同，謂杖者之心同，非謂杖制同也。且木幹本圓，若取其圓，則不必削矣。變除義不可易。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】云‘爵謂天子、諸侯、卿大夫、士也’者，殷以前士無爵，周則士亦爲爵，故王制曰：‘王者之制祿，爵公、侯、伯、子、男，凡五等。諸侯之上大夫、卿、下大夫、上士、中士、下士，凡五等。’白虎通云：‘天子者，爵稱也。’是自天子至士，皆爲有爵之人。庶人則無爵也，無爵則不得杖，而亦杖，故鄭謂‘假之以杖’，以其爲喪主，尊之。非喪主而亦杖者，眾子是也。喪服四制：‘或曰擔主，或曰輔病’，義與此同。",
            "对应经文": "喪服，斬衰",
            "对应序号": "100002"
        },
        {
            "内容": "【沈氏彤曰】‘童子’包女子子言。按，小記云：‘女子子在室爲父母，其主喪者不杖，則子一人杖。’鄭云：‘女子子在室，亦童子也。一人杖，謂長女也。’然則非長女不杖。且有男昆弟主喪者，則女子子皆不杖矣。‘不能病’，以稚弱不能致哀故。錫恭按，此沈氏釋‘童子不杖’也，深得鄭義。所引小記注下文云：‘許嫁及二十而笄，笄爲成人，成人正杖也。’明以童子與成人對，而包在此‘童子’中。孔、賈據此，以下文‘婦人’爲童子，恐非。",
            "对应经文": "喪服，斬衰",
            "对应序号": "100002"
        },
        {
            "内容": "【楊氏復曰】傳云：‘婦人何以不杖？不能病也。’蓋婦人不皆杖，非不杖也。",
            "对应经文": "喪服，斬衰",
            "对应序号": "100002"
        },
        {
            "内容": "【汪氏琬曰】婦人之不杖也，傳謂其不能病故也。假令哀毁而能病，則聖人許之矣。豈遂禁其以杖即位乎？錫恭按，禮者，因人之情而爲之節文者也。則何人能病而杖，何人不能病而不杖，皆當有定分，惜汪氏未實指之也。然是說實開予心，謹錄之。",
            "对应经文": "喪服，斬衰",
            "对应序号": "100002"
        },
        {
            "内容": "【沈氏彤曰】婦人何以不杖，承上文而言，則成人矣。此婦人謂異姓來嫁之婦人。錫恭按，據此語，則女子子成人不在不杖者中，較諸說爲合。按，喪大記：‘君之喪，夫人、世婦杖；大夫之喪，主婦杖；士之喪，婦人皆杖。’然則婦人皆杖者，惟士之喪耳。若大夫之喪，則主婦而外有不杖者矣。君之喪，則夫人、世婦而外，有不杖者矣。凡此不杖者，恩皆疏，故曰‘不能病’。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】傳層遞問下。其問童子者，以男子非主皆杖，童子何以不杖；其問婦人者，以童子未成人非主不杖，婦人已成人，非主何以不杖。此兩問俱跟非主而杖說下。若童子當室而杖，婦人爲主而杖，則其義已該於擔主中矣。童子自包女女子在內，若以上句爲問童男，下句爲問童女，則童男既以稚弱不能病，豈童女又能病乎？此問所不必問者也。錫恭按，胡氏釋婦人不杖有是有非，今節取。",
            "对应经文": "喪服，斬衰",
            "对应序号": "100002"
        },
        {
            "内容": "【曹氏元弼曰】此‘婦人’，鄭君無注。孔、賈據喪服小記‘女子子在室爲父母’節注，謂婦人成人正杖，則鄭意，婦人不杖爲童子婦人。近沈氏彤、金氏榜，及胡氏宗賀循、雷次宗之義，以爲成人婦人，非，錫恭按，雷氏說見賈疏，沈氏說見前。賀氏循云：‘婦人不杖，謂出嫁之婦人不爲主則不杖。其不爲主而杖者，惟姑在爲夫。’金氏榜云：‘婦人惟爲主者杖，不爲主者不杖，以經校之，妻爲夫、母爲長子，爲主而杖者也。妾爲君、女子子在室爲父母，不爲主不杖者也。故喪服小記申其義曰：“婦人不爲主而杖者，姑在爲夫杖。”明他婦人不爲主者不杖矣。又曰：“女子子在室爲父母，其主喪者不杖，則子一人杖。”明主喪者杖，則女子子爲父母不杖矣。小記之文，正與喪服傳“婦人不杖”義相發明。喪大記：士之喪，三日之朝，婦人皆杖。此謂主婦於三日之朝皆主人而杖，不得下通眾婦人。君之喪，五日世婦杖。君之世婦尊同大夫，所謂“杖者，爵也”，不得下通於大夫、士之妾。鄭君於小記注謂，婦人成人者皆杖，違失經意。’知者，經云‘斬衰裳，苴絰杖絞帶，冠繩纓，菅屨者’，‘者’字兼目子、臣、妻、妾、女子子，之等。此統言男女之服也。下云‘布總，箭笄，髽，衰三年’，此别言女服之異於男子者也。笄、總異於冠、纓，衰不殊，裳異於衰裳。所異衹此，則其餘絰、杖、帶、屨皆同，可知。杖是喪禮之大者，婦人果或不杖，經必别著之矣。齊衰期以杖不杖分輕重，三年之喪無有不杖者。不杖乃未成人者之不備禮也。沈氏謂成人婦人不皆杖，金氏、胡氏謂成人婦人不爲主則不杖，與本經背矣。下經云‘女子子在室爲父’，與喪服小記‘女子子在室爲父母’文同。鄭經注云：‘言在室者，關已許嫁。’與記注云‘女子子在室亦童子’異者，豈自忘其說耶？蓋以經之‘在室’蒙‘杖’之文，故宜爲成人。二十及十五許嫁者，皆成人也。記之‘在室’見不杖之意，故宜爲童子，十九以下未許嫁者爲童子也。未許嫁者視十五，旣許嫁及二十。當急許嫁者爲在室，旣許嫁及當急許嫁者，視旣嫁者，又爲在室。‘在室’之文同，而意則異。注各探其意解之，非相違也，而相成也。‘關’者，通也，‘通已許嫁’者，謂成人而未許嫁，及已許嫁而未嫁者，皆爲父服斬衰、苴絰杖絞帶之等。明父母至尊，決無逆降也。本李氏如圭儀禮集釋。如必謂記之‘在室’亦指成人，記不幾以經之杖者爲當不杖乎？金氏、胡氏以注爲違失，两岐誤矣。又諸家以童子爲兼男女，而以婦人爲成人婦人，欲順傳文，反失傳意。何者？傳云：‘婦人何以不杖？不能病也。’試思，成人婦人果不能病乎？童子之不能病，非直不杖，并不踊，不菲，不廬，不緦。今成人婦人惟以不宜居外而不廬，其餘踊、菲、緦服皆有，則其能病審矣。何獨去其杖乎？又諸家以此二問皆承非主說下，然尋傳例，始云‘杖者何？爵也’，繼云‘無爵而杖者何？擔主也’，承‘爵’字說下，繼云‘非主而杖者何？輔病也’，但承‘主’字說下，不復承‘爵’字，則繼以童子、婦人二問，皆答云‘不能病’，亦但承‘病’字說下，不復承‘主’字矣。如諸家說，則男子未成人非主不杖，婦人已成人非主亦不杖。傳以‘不能病’釋不杖，將成人婦人不爲主者，卽‘不能病’乎？何妾之無義於君，而女之無恩於父也！且何以解於小記‘婦人不爲主而杖者，姑在爲夫杖’耶？如謂惟妻於夫不爲主杖，其餘不爲主者皆不杖，則後學之惑滋甚。傳曰：‘非主而杖者何？輔病也。’姑在，婦不爲主而爲夫杖，固以恩深能病故也。妻爲夫恩深能病，安見女爲父恩淺不能病？女子未嫁天父，旣嫁天夫。設有二十成人之女，未嫁父死，有男昆弟主喪，不爲主，不爲父杖，曰‘不能病也’。終喪年二十三而嫁，夫卽於是年死，姑在不爲主，爲夫杖，曰‘以輔病也’。三四年閒，忽能病，忽不能病，厚夫薄父，恐無此情。子嫁，反在父之室，爲父三年。苟以不能病而不爲父杖，則試問之曰：‘設不反夫死，杖乎？不杖乎？病乎？不病乎？’此鄭所以於‘女子子在室爲父母’必釋爲童子而爲安，而於‘婦人不爲主而杖’者，必特注之曰：‘姑不厭婦。’與俗說異也。略本陳氏立白虎通疏證說。蓋‘婦人不爲主’節，本意對喪服經‘不杖期章’‘大夫之適子爲妻’立文。若云男子不爲主則不杖者，大夫之適子，父在爲妻不杖；士之適子，父在爲妻不以杖卽位，本‘杖期章’‘妻’下注，詳彼。以父厭子，且妻卑故也。婦人不爲主而亦杖者，姑在爲夫杖，以姑不厭婦，且夫爲妻之至尊故也。是明妻爲夫與夫爲妻不同之義，本孔正義而申之。非雷氏所云，特著此一條，明‘其餘不爲主者皆不杖’之謂。下云‘母爲長子削杖’，注‘嫌服男子當杖竹也’，是明母爲子不可重於子爲己之義，意在‘削’字，不在‘杖’字，非金氏所云‘爲主而杖’之謂。母固爲長子主，然此條卻非爲‘母爲長子主’而記。下云‘女子子在室爲父母，其主喪者不杖，則子一人杖’，是明童女本不杖者，以無男昆弟主喪而杖之義，猶童子之當室而杖，非如雷氏、金氏、胡氏所云‘有主喪者杖，則成人女子爲父母皆不杖’之謂。諸家誤讀記，遂誤解傳矣。至妾爲君，亦當與妻爲夫同，以同是至尊故也。喪大記云：‘君之喪，三日，子、夫人杖；五日旣殯，授大夫、世婦杖。’注：‘爲君杖不同日。人君禮大，可以見尊卑也。’又云：‘大夫之喪，三日之朝，旣殯，主人、主婦、室老皆杖。’又云：‘士之喪，二日而殯，三日之朝，主人杖，婦人皆杖。’注：‘婦人皆杖，謂主婦容妾爲君，女子子在室者。’案，此記言杖之人與授杖之節，衹略舉一隅。君之喪言五日大夫杖，不言七日士杖，言世婦，不言御妻。正義引熊氏云：‘經云子杖，通女子在室者。若嫁爲他國夫人，則不杖。嫁爲卿大夫之妻，與大夫同五日杖也。’喪服四制：‘七日授士杖。’君之女及内宗外宗之屬嫁爲士妻，及君之女御，皆七日杖。其說密矣。又記於大夫之喪，言主婦不言妾，言室老不言士及眾臣。本經下云：‘公士大夫之眾臣爲其君布帶繩屨。’傳曰：‘公卿大夫室老士貴臣，其餘皆眾臣也。’注：‘室老，家相也；士，邑宰也。’然則士當與室老同三日杖，眾臣除布帶繩屨外無所降，亦當與室老同杖矣。傳又云：‘眾臣杖，不以卽位。’是眾臣亦杖之明文也。今記皆不言，是其文略。‘士之喪，婦人皆杖。’語雖簡，意則備。後人不察，遂生異說。沈氏謂婦人皆杖，惟士之喪、大夫之喪，則主婦外有不杖。君之喪，則夫人、世婦外有不杖。然則記但云大夫，亦可謂君之喪，大夫外有不杖者矣。記但云室老，亦可謂大夫之喪，室老外有不杖者矣。其如經傳及四制之文何？金氏謂，士之喪，婦人皆杖，謂主婦於三日之朝皆主人而杖，不得下通眾‘婦人’。然此節先言主人杖，乃言婦人皆杖，故得强謂爲主婦皆主人而杖。上節總云，主人、主婦、室老皆杖之三人者，更皆何人而杖乎？是知注云‘謂主婦容妾爲君女子子在室者’之說，不可易也。又謂君之喪五日世婦杖，君之世婦尊同大夫，所謂杖者爵也，不得下通於大夫、士之妾。然世婦視大夫，御妻視士，士亦爵也。鄭此注云：‘爵謂天子、諸侯、大夫、士也。’喪服四制：‘杖者何也？爵也。’下遂厯敘有爵之人，曰子，曰大夫，曰士。士爲君杖，則御妻視士，當杖明甚。而記略不言，可見記意衹爲妾爲君杖舉例，非特舉有爵當杖之人也。妾爲君杖，自天子達於庶人，一也。由是言之，妾及女子子不爲主者皆當杖無疑，而傳、記所云‘婦人不杖’，專指童子婦人又無疑。蓋此傳文至該備。始云爵，則凡男女有爵者之杖在其中矣；繼云‘擔主’，則凡男女爲主者之杖，及童子當室而杖，女子子在室以主喪者不杖而杖，鄭云：‘在室亦童子。’皆在其中矣；繼云‘輔病’，則凡男女不爲主而杖者，皆在其中矣；然後以童男、童女之不杖終焉。如諸家以婦人爲成人婦人，不杖爲不爲主則不杖，則於小記‘婦人不爲主而杖者’一條，不幾於漏乎？而於經文‘妻妾女子’之皆蒙‘杖’文，復何以解之乎？注疏義不可易。錫恭按，曹氏辨諸家說詳矣，精矣，惟沿孔、賈之疏，以婦人爲童子婦人，又謂凡妾爲君皆杖。此二義未安，愚別有說。",
            "对应经文": "喪服，斬衰",
            "对应序号": "100002"
        },
        {
            "内容": "【李氏如圭曰】繩帶者，絞麻爲繩作帶也。五服之絰，皆絞麻兩股相交；繩帶則不但兩股矣。絞帶輕于要絰，故加細而爲飾也。閒傳曰：‘既虞卒哭，葛帶三重。’三重者，四股糾之。要絰輕于首絰，既虞不但爲兩股，義與繩帶同。",
            "对应经文": "喪服，斬衰",
            "对应序号": "100002"
        },
        {
            "内容": "【楊氏復引先師朱文公曰】絞帶又小於要絰。",
            "对应经文": "喪服，斬衰",
            "对应序号": "100002"
        },
        {
            "内容": "【又喪絰帶旁通圖曰】斬衰麻絞帶，男子婦人用之。",
            "对应经文": "喪服，斬衰",
            "对应序号": "100002"
        },
        {
            "内容": "【敖氏繼公曰】絞帶所以束衣。先儒以此絞帶象革帶，則其博當二寸。齊衰以下布帶，其博宜亦如之。玉藻曰：‘革帶博二寸。’錫恭按，敖氏不泥於五分殺一，優於王肅、雷次宗說矣。然布帶可言博，絞帶不可言博也。況注云象者，豈謂一一象之，遽定爲二寸，微嫌臆斷。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】首絰、要絰皆用散麻。絞帶當是先以麻糾作繩，而後絞之以爲帶。說文：‘絞，縊也。’段氏注引此傳云：‘兩繩相交而緊，謂之絞是也。’",
            "对应经文": "喪服，斬衰",
            "对应序号": "100002"
        },
        {
            "内容": "【成氏伯瑜曰】吉冠之布，倍於衣也。朝服十五升，則冠三十升是也。今喪冠升數少，喪禮簡。斬衰三升，冠六升。齊衰四升，冠七升。錫恭按，云‘喪冠升數少’者，言不能如倍於衣之數也。斬衰之冠六升，偶倍於衣耳，非以倍於衣爲例也。故齊衰以下之冠皆不倍於衣。此條見太平御覽 禮儀部。",
            "对应经文": "喪服，斬衰",
            "对应序号": "100002"
        },
        {
            "内容": "【黃氏榦曰】五服之喪冠，其制之異者有四：升數之不同，一也；繩纓之與布纓、澡纓，二也；右縫之與左縫，三也；勿灰之與灰，四也。其制之同者亦四：條屬，一也；外畢，二也；辟積之數，三也；廣狹之制，四也。○【又釋冠纓曰】惟斬衰用枲麻繩爲纓，自齊三年至小功，皆用布爲纓；緦冠澡纓，繩之大小、布之升數未詳。",
            "对应经文": "喪服，斬衰",
            "对应序号": "100002"
        },
        {
            "内容": "【李氏如圭曰】冠繩纓者，以布爲冠，牡麻繩爲其纓也。冠纓不蒙‘苴’文，故次帶下。錫恭按，絞帶，絞繩爲之，而蒙上‘苴’文，是繩之質爲苴麻也。此纓亦以繩爲之，而不蒙上‘苴’文。是繩之質非苴麻也。非苴麻則牡麻矣，故黃氏云‘枲麻爲繩’，李氏云‘牡麻爲繩’。",
            "对应经文": "喪服，斬衰",
            "对应序号": "100002"
        },
        {
            "内容": "【郝氏敬曰】鍛洗治其布，水，不用灰，不尚精潔也。",
            "对应经文": "喪服，斬衰",
            "对应序号": "100002"
        },
        {
            "内容": "【江氏永曰】冠以梁得名，冠圏謂之武。梁之廣無正文。喪冠廣二寸，吉冠當亦如之，非若後世之帽，盡舉頭而蒙之也。吉冠之梁，兩頭皆在武上，從外向内反屈而縫之，不見其畢。喪冠外畢，前後兩頭皆在武下，自外出，反屈而縫之，見其畢，謂之厭冠也。喪冠三辟積，於二寸之梁上縮縫之，大功以上右縫，小功以下左縫。殷以上吉冠亦三辟積，向左縫。周始變爲横縫，辟積無數。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏承珙曰】說文 禾部，布八十縷爲緵。王莽傳：‘十緵布二匹。’孟康云：‘緵，八十縷也。’說文有‘稯’無‘緵’，蓋此無正字，故賈疏又謂之‘宗’。稯、宗、登、升，皆一語之轉。鄭既破‘升’爲‘登’，而諸經注仍用‘升’字者，則以經典相承已久，不復追改耳。",
            "对应经文": "喪服，斬衰",
            "对应序号": "100002"
        },
        {
            "内容": "【褚氏寅亮曰】外畢，敖謂於武上之外縫合之，亦非。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】鍛，椎也，蓋椎治之使略成熟。以冠在首，尊之。注云‘屬猶著也’者，此與士冠禮‘屬於缺’注同。一切經音義引字書云：‘著，相附著也。’說文：‘屬，連也。’管子注云：‘屬，綴連也。’綴連是附著之意，故云‘猶著’也。云‘通屈一條繩爲武，垂下爲纓，著之冠也’者，既夕記注與此注同，謂纓、武同材，以一條繩屈而遶之爲武，又垂其餘以爲纓也。云‘著之冠’者，謂武、纓皆上縫，著於冠也。敖氏謂以一條繩爲纓，而又屬於武，非矣。雜記：‘喪冠條屬。’鄭注：‘條屬者，通屈一條繩若布爲武，垂下爲纓，屬之冠。’案，此傳及既夕記俱云‘冠六升’，是據斬衰言之。雜記云‘喪冠’，則統五服之冠言。故鄭兼言布，謂齊衰以下，冠布纓者，亦通屈一條布爲武，垂下爲纓，屬之冠也。引雜記者，證條屬是喪冠，及右縫是大功以上喪冠之制也。彼注云‘別吉凶’者，吉冠不條屬也。吉冠則纓、武異材焉。‘右縫’者，右辟而縫之。小功以下左，左辟象吉，輕也。孔疏：‘三年之練冠亦條屬、右縫者，三年練冠，小祥之冠也，雖微入吉，亦猶條屬、右縫，與凶冠不異也。吉冠則襵上辟，縫向左。小功以下輕，故縫同吉，向左也。’按，雜記：‘小功以下左。’無‘縫’字。此注引有‘縫’字者，蓋鄭增之以足義也。云‘外畢者，冠前後屈而出縫於武也’者。案‘外畢’，通典引作‘縪’，既夕亦作‘外縪’。注：‘縪謂縫著於武也，外者，外其餘也。’然則縪是縫合冠、武之名，冠謂冠梁，武謂冠卷，古時無論吉冠、喪冠，初皆冠、武別爲之，而後以冠前後兩頭縫著於武。‘外縪’猶外納，謂以冠兩頭之餘向外縫之也。考工記 玉人：‘天子圭中必。’鄭注：‘“必”讀如“鹿車縪”之“縪”。縪謂組約。’此縫合冠、武亦有約。玉篇、廣韻皆云：‘縪，冠縫也。’似‘縪’爲正字，‘畢’爲假字。",
            "对应经文": "喪服，斬衰",
            "对应序号": "100002"
        },
        {
            "内容": "【開元禮】菅屨外納，婦人屨亦如男子。錫恭按，婦人之屨，經注未有明文。下經舉婦人服之異者，惟總、笄、髽、衰，其餘皆與男子同，則婦人之屨同於男子之徵也。周禮：‘屨人掌王及后之素屨，辨外內，命夫、命婦之散屨，凡四時之祭祀，以宜服之。’注：‘素屨者，非純吉有兇去飾者。’散屨，亦謂去飾。祭祀而有散屨者，惟大祥時。是大祥時屨婦人與男子同矣。大祥時同，可知初成服時亦同。開元禮與經意合也。",
            "对应经文": "喪服，斬衰",
            "对应序号": "100002"
        },
        {
            "内容": "【張氏爾岐曰】外納者，鄭氏以納爲收餘，謂編屨畢，以其餘頭向外結之。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】周公時謂之屨，後世或謂喪屨爲菲，故作傳者據當時之名釋之。‘菲’與‘屝’同。說文：‘屝，履屬。’段氏注云：‘屨之麤者曰屝。方言：屝，麄履也。釋名：齊人謂草履曰屝。杜注左傳曰：屝，草屨也。菲者，屝之假借字。’菅，草名，《廣雅》：‘菅，茅也。’王氏疏證云：‘爾雅：“白華野菅。”郭注云：“菅，茅屬。”又“藗牡茅。”注云：“白茅屬。”小雅：“白華菅兮，白茅束兮。”傳云：“白華野菅也，已漚爲菅。”箋云：“人刈白華於野，已漚名之爲菅。菅，柔忍中用矣，而更改取白茅收束之。茅比於白華爲脃。”是菅與茅不同物也。但菅、茅同類，亦可通名，故說文以菅、茅互釋。菅可爲索，陳風：“可以漚菅。”陸璣疏云：“菅似茅而滑澤無毛，根下五寸中有白粉者，柔韌宜爲索，漚乃尤善矣。”又可爲筲。士喪禮下篇云：“菅筲三，其實皆瀹。”又可爲席。南山經云：“白菅爲席。”’又云：‘毛傳：已漚爲菅。菅對野菅言之，非對茅言也。’段氏玉裁云：‘菅別於茅，野菅又別於菅也。’今案，此皆辨菅與茅之別，但對文異，散則通，故說文、廣雅皆云：‘菅，茅也。’是茅亦可稱菅矣。此以菅爲喪屨，宜取麤惡，不必爲已漚之菅也。故襄十七年左傳注云：‘菅屨，草屨也。’以上釋屨。",
            "对应经文": "喪服，斬衰",
            "对应序号": "100002"
        },
        {
            "内容": "【自‘斬衰裳’至‘菅屨’，通典曰】謂既殯成服。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】傳自‘斬者何’至‘外納’，皆釋上經文。○衰、裳、冠、屨之屬，俱是三日成服服之。未成服以前，斬衰者髻髮，齊衰者免。此經不言髻髮與免者，以篇名喪服，故主成服以後言之。杖亦自成服始。",
            "对应经文": "喪服，斬衰",
            "对应序号": "100002"
        },
        {
            "内容": "【張氏爾岐曰】‘居倚廬’一段，言居三年喪之大節。自‘居倚廬’至‘不脱絰帶’，言未葬時事；‘既虞’謂葬畢卒哭後；‘練’謂小祥後也。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】自‘居倚廬’以下，略言孝子居喪之禮節。以上總釋。上二條總釋經及傳之釋經者。下二條總釋經外之傳。",
            "对应经文": "喪服，斬衰",
            "对应序号": "100002"
        },
        {
            "内容": "【白虎通曰】孝子必居倚廬何？孝子哀，不欲聞人之聲，又不欲居故處，居中門之外，倚木爲廬，質反古也。不在門外何？戒不虞故也。故禮 閒傳曰：‘父母之喪，居倚廬於中門外，東牆下，户北向。’",
            "对应经文": "喪服，斬衰",
            "对应序号": "100002"
        },
        {
            "内容": "【馬氏融曰】倚木以爲廬，於東牆下，西向，開北端也。太平御覽 禮儀部○錫恭按，倚木於東牆下爲廬，則不能西向開戶矣。下又云‘開北端’，則亦謂北戶也。‘西向’二字不可解，疑誤。",
            "对应经文": "喪服，斬衰",
            "对应序号": "100002"
        },
        {
            "内容": "【開元禮】將成服，掌事者先爲廬。錫恭按，士喪禮：‘大斂之日，主人揖，就次。’注云：‘次謂斬衰倚廬、齊衰堊室也。’然則斂之日而廬、堊室立已。此云‘將成服’是也。而陳祥道禮書引先儒云：‘斂之明日，成服而立廬。’其誤顯然矣。○開元禮又謂廬於殯堂東廊下，則是在中門內，非也。廬必在於中門之外。",
            "对应经文": "喪服，斬衰",
            "对应序号": "100002"
        },
        {
            "内容": "【楊氏倞荀子注曰】倚木爲廬，謂一邊著地，如倚物然。",
            "对应经文": "喪服，斬衰",
            "对应序号": "100002"
        },
        {
            "内容": "【凌氏曙曰】斬衰居倚廬，齊衰居堊室，論其正爾。亦有斬衰不居廬者，襍記曰：‘大夫居廬，士居堊室。’是士服斬而居堊室也。錫恭按，襍記注曰：‘謂邑宰也。朝廷之士亦居廬。’亦有齊衰不居堊室者，喪服小記云：錫恭按，原作‘之’，草書形近而譌。‘父不爲衆子次於外。’注云：‘於庶子略自若，居寢。’喪服疏譙周‘齊衰三月不居堊室’是也。亦有齊衰居廬。喪大記云：‘期居廬，終喪不御於内者，父在爲母、爲妻。’閒傳：‘父母之喪，居倚廬。’射慈答徐整問：‘出妻之子亦有廬，變除堊室及禫。如親子是也。’亦有始居廬而終居堊室者，此變除之節也。父母之喪，旣虞剪屏，期而小祥，居堊室，喪大記‘旣練居堊室’是也。襍記所云齊衰，當指爲祖父母、世父母之類，不得指子爲母、夫爲妻也。襍記：‘疏衰皆居堊室，不廬。廬，嚴者也。’晉 劉實、盧欽喪妻，皆爲廬、杖之制，其時輕薄者笑之，不亦過乎？",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】倚廬者，孝子既殯所居。謂之倚者，以木倚於東壁，爲偏廬，殆痛深不忍安處之意也。既夕 記：‘居倚廬。’注云：‘倚木爲廬，在中門外，東方北戶。’案，此中門即寢門，亦即殯宮門也。士止有二門，大門在外，寢門在內，故謂寢門爲中門。必於東方者，孝子中門內哭位直東序，在阼階下，故此亦於東方也。喪大記曰：‘君爲廬宫之，大夫、士襢之。既葬，君、大夫、士皆宫之。’鄭注：‘宫，謂圍障之也。襢，袒也，謂不障。’是父母之喪，無貴賤皆居廬也。記又曰：‘凡非適子者，自未葬，以於隱者爲廬。’鄭注：‘蓋廬於東南角，既葬猶然。’據此，則適子蓋廬於大門內之東北角，近中門，爲顯處。是父母之喪，無問適子、眾子，皆居廬也。襍記曰：‘疏衰，皆居堊室，不廬。廬，嚴者也。’鄭注：‘言廬哀敬之處，非有其實則不居。’案，此疏衰是疏者，若爲母齊衰，亦居廬也。既夕 記亦云：‘寢苫枕塊。’注：‘苫，編藁。塊，堛也。’案，藁即草也，謂編草爲苫。故左傳釋文云：‘苫，編草也。塊，堛也。’爾雅 釋言文。郭注：‘土塊也。’喪大記作‘枕凷。‘凷’與‘塊’同。‘凷’，正字；‘塊’，俗字。",
            "对应经文": "喪服，斬衰",
            "对应序号": "100002"
        },
        {
            "内容": "【張氏履曰】呂氏四禮疑曰：‘中門之外，明不內寢也。乃孤親於中堂，何其爲己重而爲親薄也？近世人子枕塊於柩旁，最爲得之。’按，呂氏疑廬在中門外爲薄於親，非也。事死雖如生，而神人道異，禮不可褻，故喪服小記云：‘無事不辟廟門。’注：‘鬼神，尚幽闇也。廟，殯宮。’先王制喪禮，無一事不使人自致，豈猶有所薄，如呂氏所云乎？",
            "对应经文": "喪服，斬衰",
            "对应序号": "100002"
        },
        {
            "内容": "【盛世佐曰】哭晝夜無時，謂在廬中因思憶而哭也。晝夜無時者，哀甚，不可爲節也。始死未殯以前，哭不絶聲。既練之後，或十日或五日一哭，於是云‘晝夜無時’，少殺於未殯前，而視既練後則戚矣。張説誤。張氏爾岐曰：‘據疏，則傳言哭晝夜無時，謂未殯前哭不絕聲。卒哭前哀至則哭也。’是時亦有朝夕哭，不言者，以其不在廬也。朝夕哭於殯宫，無時之哭在次。錫恭按，疏并言三無時，張氏析之，盛氏復析之。愈析而愈密矣。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】既夕 記亦云：‘哭晝夜無時。’注：‘哀至則哭，非必朝夕。’案，士喪禮，既殯後，朝夕哭於殯宫，有一定之時，此則於朝夕哭外，每日在廬中，或晝或夜，哀至則哭，無一定之時，故鄭云‘非必朝夕’也。喪服小記云：‘哭皆於其次。’鄭注：‘無時哭也。’孔疏：‘次謂倚廬。’唯朝夕哭入門內即位耳，若晝夜無時之哭，則皆於廬次之中也。以上釋初喪哭。",
            "对应经文": "喪服，斬衰",
            "对应序号": "100002"
        },
        {
            "内容": "【甄氏鸞曰】一溢米，一升二十四分升之一。法，置一斛米，重一百二十斤，以十六乘之，爲積一千九百二十兩。以溢法二十兩除之，得九十六溢。爲法，以米一斛爲百升爲實，實如法得一升，不盡四升。與法俱再半之，名曰二十四分升之一。稱法，三十斤曰鈞，四鈞曰石，石有一百二十斤也。所以名斛爲石者，以其一斛米重一百二十斤故也。",
            "对应经文": "喪服，斬衰",
            "对应序号": "100002"
        },
        {
            "内容": "【張氏爾岐曰】歠粥三句，三日始食後之食節也。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】問喪云：‘親始死，水漿不入口三日，不舉火，故鄰里爲之糜粥，以飲食之。’閒傳云：‘父母之喪，既殯食粥。’爾雅 釋言云：‘鬻，糜也。’郭注：‘淖糜。’郝氏懿行云：‘鬻，經典省作粥。’既夕 記云：‘歠粥。’鄭注：‘粥，糜也。’上文‘餬饘’，郭云‘糜也’，此云‘淖糜’，然則四者同類而異名。稠者糜，淖者曰粥也。注：‘二十兩曰溢，爲米一升二十四分升之一者。’禮記 喪大記及閒傳皆有‘朝一溢米，莫一溢米’之文。鄭注喪大記云：‘二十兩曰溢。於栗米之法，一溢爲米一升二十四分升之一。’孔疏：‘案律厤志，黃鐘之律，其實一籥，合籥爲合，則二十四銖合重一兩。十合爲一升，升重十兩，二十兩則米二升，與此不同者。但古秤有二法。說左傳者云：“百二十斤爲石，則一斗十二斤，爲兩則一百九十二兩，則一升爲十九兩有奇。今一兩爲二十四銖，則二十兩爲四百八十銖，計十九兩有奇爲一升，則總有四百六十銖八絫，以成四百八十銖，汪氏鐸云，‘成’宜作‘減’。 唯有十九銖二絫在，是爲米一升二十四分升之一。’今案，說文 厽部曰：‘絫，十黍之重也。’段氏注云：‘十黍爲絫，而五權從此起。十絫爲一銖，二十四銖爲兩，十六兩爲斤，三十斤爲鈞，四鈞爲石。’‘石’許作‘䄷’。禾部曰：‘䄷，百二十斤也。’然則依百二十斤爲石計之，一斗十二斤，一升當有一斤三兩四銖八絫；以二十四銖爲兩計之，則二十兩爲四百八十銖，一升爲四百六十銖八絫。四百八十銖除去四百六十銖八絫，仍有十九銖二絫在。再以一升作二十四分分之，每分適得十九銖二絫。是四百八十銖除四百六十銖八絫爲一升，仍十九銖二絫，爲二十四分升之一也。粟米者，古九數之一。鄭蓋依其法推之，故彼注云‘粟米之法也’。錫恭按，粟米法，上甄氏說是也。",
            "对应经文": "喪服，斬衰",
            "对应序号": "100002"
        },
        {
            "内容": "【曹氏元弼曰】吳氏紱云：‘二十兩曰溢者，與鎰同。’或以如鄭注，則日食米二升有奇，疑於太多。然古量一升當今一合五勺二撮有奇耳。’胡氏承珙云：‘案，古量甚小，漢二斗七升當今五升四合。以古之五當今之一，則米一升二十四分升之一，不過當今二合稍贏。’弼案，吳氏、胡氏說甚是。又，二家謂釋文引王肅說滿手曰溢，與鄭不甚相遠。肅說本小爾雅‘一手之盛謂之溢’之文，然則小爾雅肅所私定，此其證矣。鄭誼精密，肅不足論，故刪，著二家說。",
            "对应经文": "喪服，斬衰",
            "对应序号": "100002"
        },
        {
            "内容": "【朱子曰】翦屏、柱楣是兩事。翦屏者，初時户北向，用草爲屏，不翦其餘。至是改而西向，翦其餘草。始者無柱與楣，簷著於地，至是乃施短柱及楣，駕起其簷，令稍髙，可作户也。",
            "对应经文": "喪服，斬衰",
            "对应序号": "100002"
        },
        {
            "内容": "【焦氏循曰】案，既虞之後，始有楣有柱，刪‘謂之堊室’四字。以其雖有梁楣，而冥闇不高明，故亦謂之梁闇，卽‘諒陰’也。其未葬之前，無柱無楣，但用兩木斜倚於東壁，作塹堵形，向西順斜，倚之木，以草爲屏，故名倚廬。高宗三年不言，謂既葬居梁闇中。故云‘高宗梁闇’。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】虞，葬畢始祭之名。既虞，仍居倚廬，唯翦屏柱楣爲異。",
            "对应经文": "喪服，斬衰",
            "对应序号": "100002"
        },
        {
            "内容": "【曹氏又曰】胡氏云：‘此傳云“旣虞寢有席”，閒傳云“旣虞卒哭，芐翦不納；期而小祥，寢有席”，與此異者。案鄭注：“芐，今之蒲苹也。”孔疏：“蒲苹爲席，翦頭爲之，不編納其頭而藏於内也。”然則芐翦不納，卽爲席矣。’弼案，對文則不納者爲芐翦，納之者爲席；散文則皆爲席。此傳於旣練不言席，故卽稱芐翦爲席。閒傳於小祥後特言席，故先言‘芐翦不納’，以别於席。徐氏乾學疑閒傳‘寢有席’句原在‘芐翦不納’之上，而記者脫誤。然則上文以‘芐翦不納’、‘寢有席’分别齊衰、大功者，豈亦有脫誤乎？以上釋既虞居處。",
            "对应经文": "喪服，斬衰",
            "对应序号": "100002"
        },
        {
            "内容": "【盛氏世佐曰】‘朝一哭、夕一哭’，謂哭於殯宫也。自虞祭後至小祥，一年之中皆然。敖云‘於次中爲之’，非。敖氏曰：‘朝一哭，夕一哭，於次中爲之。以是時既卒殯宮朝夕哭故也。言“而已”者，明次中之哭止於此，異於曏之晝夜無時者也。’",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】‘朝一哭、夕一哭而已’者，‘既夕卒哭’注云：‘卒哭，三虞之後祭名。始朝夕之閒，哀至則哭，至此祭止也，朝夕哭而已。’彼疏云：‘始死，主人哭不絶聲；小斂之後，以親代哭，亦不絶聲；至殯後，主人在廬，思憶則哭。又有朝夕於阼階下哭，至此爲卒哭祭，唯有朝夕哭而已。’今案，朝一哭、夕一哭，乃禮制如此。以既虞則哀當減，故制爲卒哭之祭，以止晝夜無時之哭，而但循朝一哭、夕一哭之常言而已者，示不以哀致毀之意，非必孝子於既虞後除朝夕哭外，便一無哀痛之時也。此等處正須善會。",
            "对应经文": "喪服，斬衰",
            "对应序号": "100002"
        },
        {
            "内容": "【張氏爾岐曰】練，十三月之祭。此日以練布爲冠服，故以名祭，即小祥也。‘既練舍外寢’者，注以爲堊室，明非正寢。但於中門外舊廬處爲屋以居而已。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】‘既練舍外寢’者，古者宮室之制，正寢亦曰外寢，玉藻‘將適公所宿，齋戒居外寢’是也。此外寢非正寢，蓋謂中門外之寢爾。‘寢’字與上‘寢不脫絰帶’、‘寢有席’之‘寢’異。上‘寢’字謂臥也，此‘寢’是有室之名。鄭以喪大記及閒傳諸篇皆言‘既練居堊室’，故以外寢爲堊室，注云：‘所謂堊室也。’‘所謂’即指彼文言之。堊室者，無飾之室。喪大記曰：‘既練居堊室。’孔疏：‘堊，白也。’方氏慤云：‘所居之室以堊，則以表哀素之心爾，非致飾也。’記又曰：‘既祥黝堊。’鄭注：‘黝堊，堊室之飾也。’鄭以‘既祥黝堊’爲飾，則堊室無飾明矣。故白虎通云：‘練而居堊室，無飾之室是也。’此注云‘於中門之外屋下壘墼爲之，不塗塈，所謂堊室也’者，周書曰：‘惟其塗塈茨。’塗塈是致飾，不塗塈亦謂無飾也。‘壘’，集釋作‘纍’，戴氏震云：‘“纍”即“累”字。’‘墼’，說文：‘令適也。’爾雅：‘瓴甋謂之甓。’‘令適’與‘瓴甋’同，即甎也。前此爲廬，但以草爲屏蔽；此則有屋，又於屋下累甎爲牆，故謂之‘室’。堊室亦西向開戶。杜氏通典云：‘練居之堊室在中門外屋下，西向開戶。嫡子在前，庶子在後。’此言孝子喪居變改之節，練後易廬而爲堊室者也。周禮：‘宫正大喪，則授廬舍，辨其親疏貴賤之居。’鄭注：‘親者、貴者居倚廬，疏者、賤者居堊室。’又雜記曰：‘大夫居廬，士居堊室。’此言初遭喪，而以親疏貴賤分別廬與堊室之居。則三禮圖所謂‘廬南爲堊室’者，非於舊廬處爲之也。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】‘始食菜果’者，案，喪大記云：‘既葬，主人疏食水飲，不食菜果。練而食菜果。’閒傳云：‘既虞卒哭，不食菜果；期而小祥，食菜果。’此傳云‘始食’者，明自初喪至練以前皆不食也。說文：‘菜，草之可食者，菜又名蔬。’爾雅：‘蔬不熟爲饉。’郭注‘凡草菜可食者，通名爲蔬’是也。鄭注既夕云：‘實在木曰果，在地曰蓏。’許氏淮南注：‘在樹曰果，在地曰蓏。’臣瓚漢書注：‘木上曰果，地上曰蓏。’皆與鄭同。馬氏融云：‘果，桃李屬；蓏，瓜瓠屬。’而鄭注喪大記又云：‘果，瓜桃之屬，則蓏亦果矣。蓏之與果，蓋對文異，散文通也。’應劭、宋衷云：‘木實曰果，草實曰蓏。’張晏云：‘有核曰果，無核曰蓏。’與鄭說小異大同。",
            "对应经文": "喪服，斬衰",
            "对应序号": "100002"
        },
        {
            "内容": "【程氏瑤田曰】‘素食’，鄭注云‘復平生時食’，謂黍稷也。賤者食稷，然豐年亦得食黍。良耜之詩‘其讓伊黍’是也。若稻、粱二者，據聘禮、公食大夫禮，皆加饌，非平生常食，居喪更何忍食？故夫子斥宰我曰：食夫稻，於女安乎？是雖既練，飯素食亦必不食稻粱，宜止於黍稷也。‘素食’對上‘疏食’，二‘食’字並讀去聲。顏師古匡謬正俗說：‘素食謂但食菜果糗餌之屬，無酒肉也。据禮家變節漸爲降殺，安得練時便復平生故食？’以難鄭注。不知注據‘飯素食’，‘飯’字之誼，蓋指米而言，非飮酒食肉之謂。顏說難鄭未當。程氏又云：‘疏食者，稷食也。不食稻粱，黍也。’居喪飲食變除之節，初唯歠粥，直不飯食。已而飯疏食，稷食也。練，然後飯素食，復平生時食也。平生時，惟子卯稷食，否則兼得飯黍。黍稷兼飯，平生之常，故曰“飯素食”也。然而不食粱肉，佐以菜果而已。故喪大記曰：“練而食菜果，祥而食肉。”明乎未祥不飮酒食肉也。’胡氏引此而評之云：‘程氏疏食稷食之說，以解喪服傳，可備一誼。若以解論語之“疏食”則未可。何也？玉藻曰：“子卯稷食。”鄭注：“忌日，貶也。”則居喪而稷食，於禮爲宜。論語有“食不厭精”一語，則所謂“飯疏食”，雖疏食者，自指麤糲之飯言，非必稷食矣。’錫恭按，程氏疏食稷食之說，即以解喪服傳亦不可。何也？黍與稷皆有糳與糲之分。周禮，舂人祭祀，共其齍盛之米，賔客共其牢禮之米，稷者與焉。是稷亦有糳者也。‘平生之常’，程氏固云：‘黍稷兼飯矣。’平生所飯黍固糳者，稷亦糳者也。則此既虞之疏食，與平生時食，自當以糲與糳爲分，不當以稷與黍爲分。稷之糲者，非平生之食；黍之糲者，亦非平生之食。皆疏食也。子卯貶食，與既虞疏食不同，不可以彼稷食證此疏食。胡氏猶調人之說也。至程氏謂素食無稻梁，則精確不可易矣。予固錄其說之是者，而附辨其說之未是者。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】‘哭無時’者，謂既練雖止朝夕之哭，而哀動於中，則猶哭焉，但不拘朝夕之時耳。喪大記曰：‘祥而外無哭者，禫而內無哭者。’明練後猶哭也。通典云：‘哭無時，哀殺十日五日可也。’吳氏紱云：‘哭無時與上文異。既殯哭晝夜無時，此數而無時也。既練哭無時，此疏而無時也。此說得之。釋練後哭。",
            "对应经文": "喪服，斬衰",
            "对应序号": "100002"
        },
        {
            "内容": "【李氏如圭曰】凡喪皆既虞卒哭，變而受以輕服，以初喪冠之布爲衰。冠降其衰一等，受麻絰以葛絰，其殺五分而去一。閒傳曰：‘斬衰三升，既虞卒哭，受以成布六升，冠七升，去麻服葛，葛帶三重。’又曰：‘斬衰之葛與齊衰之麻同。’絞帶與冠纓，齊衰用布，則斬衰宜受以布帶、布纓。傳曰‘帶視其冠’，則宜以七升布爲之，十三月而練，又以七升之冠爲衰，冠又降一等，以八升布爲之，帶亦然。七升者，始入大功之布，而以練衰，謂之功衰。服問曰：‘三年之喪，既練服其功衰。’雜記曰‘三年之喪，雖功衰不弔’是也。閒傳曰：‘期而小祥，練冠縓緣，要絰不除。男子除乎首，婦人除乎帶。’檀弓曰：‘練，葛，要絰，繩屨無絇。’既虞卒哭之履無文，以既練，用大功繩履差之，其用齊衰藨蒯之履乎？大率斬衰既葬，如齊衰之服；既練，如大功之服。斬衰既虞卒哭遭齊衰之喪，既練遭大功之喪，乃爲之變服，誼由於此。二十五月大祥，除衰，去杖，縞冠，素紕，布純，深衣。閒傳曰：‘又期而大祥，素縞麻衣。’檀弓曰：‘祥而縞。’玉藻曰：‘縞冠素紕，既祥之冠也。二十七月而禫，冠朝服。’錫恭按，‘冠’上疑脫‘纖’字。閒傳曰：‘中月而禫，禫而纖，無所不佩。’禫之履無文，先儒以爲，大祥白麻履，禫履無絇，禫逾月即吉。此章不言受服之月者，雜記曰：‘士三月而葬，是月也卒哭。大夫三月而葬，五月而卒哭；諸侯五月而葬，七月而卒哭。’又虞，大夫五，諸侯七，以次差之。天子七月葬，九虞，九月而卒哭矣。大夫以上既虞而錫恭按，奪‘受服士’三字。卒哭受服，故不得定言其月數。",
            "对应经文": "喪服，斬衰",
            "对应序号": "100002"
        },
        {
            "内容": "【胡氏培翚曰】此篇惟大小功略言變之節，餘不言者，周公作經，舉其大綱，於五服精麤及喪期多寡之數則詳之，於變除之節則略之。以上釋受服。",
            "对应经文": "喪服，斬衰",
            "对应序号": "100002"
        },
        {
            "内容": "【疏】周公設經，上陳其服，下列其人。即此文，‘父’已下是爲其人服上之服者也。先陳父者，此章恩誼並設，忠臣出孝子之門，誼由恩出，故先言父也。又下文‘諸侯爲天子’、‘妻爲夫’、‘妾爲君’之等，皆兼舉著服之人於上，乃言所爲之人於下。若然，此父與君直單舉所爲之人者，餘者若直言天子，臣皆爲天子，故舉諸侯也。若直言夫，則妾於君體敵，曹氏元弼曰：‘體’上脫‘雖非’二字。亦有夫誼。妾爲君，若直言君，與前‘臣爲君’文不殊。已外亦皆嫌疑，故兼舉著服之人。子爲父、臣爲君，二者無嫌疑，故單舉所爲之人而已。云‘傳曰：爲父何以斬衰也？父至尊也’者，言‘何以’者，問比例，以父母恩愛等，母則在齊衰，父則入於斬，比並不例，故問何以斬，不齊衰。答云‘父至尊’者，天無二日，家無二尊，父是一家之尊，尊中至極，故爲之斬也。",
            "对应经文": "父。傳曰：",
            "对应序号": "100003"
        },
        {
            "内容": "【孔氏穎達曰】父母之喪，無問天子及士、庶人，其服並同。中庸疏。",
            "对应经文": "父。傳曰：",
            "对应序号": "100003"
        },
        {
            "内容": "【李氏如圭曰】嫡孫爲祖亦然。下傳云：‘父卒然後爲祖後者服斬。’爲此也。錫恭按，‘爲’當作‘謂’。",
            "对应经文": "父。傳曰：",
            "对应序号": "100003"
        },
        {
            "内容": "【欽定義疏】聖人觀天時之變易，察人事之始終，送死有已，復生有節，酌五等之服爲一定之期。其制以期爲斷，於至尊者加隆焉，則倍之。倍之則再期，再期三年也。子之所天者，父；臣之所天者，君；婦之所天者，夫。皆隆以三年，三綱明而人紀舉矣。其餘則自是以衰。",
            "对应经文": "父。傳曰：",
            "对应序号": "100003"
        },
        {
            "内容": "【高氏愈曰】天子，天下之尊；君，一國之尊；父，一家之尊。故喪服之敘始此。然不以天子先父者，天之生物，使之一本。有父子然後有君臣，喪服皆從一本而推，故不得以天子先父也。",
            "对应经文": "父。傳曰：",
            "对应序号": "100003"
        },
        {
            "内容": "【胡氏匡衷曰】喪服四制曰：‘資於事父以事君，而敬同。’君服資父而定，故先父也。",
            "对应经文": "父。傳曰：",
            "对应序号": "100003"
        },
        {
            "内容": "【吳氏廷華曰】父母，家之嚴君，而父又尊於母，故曰‘至尊’。不言恩者，父母之恩等也。錫恭按，父不言‘至親’而但言‘至尊’者，以斬衰三年由至尊而加隆故也。",
            "对应经文": "父。傳曰：",
            "对应序号": "100003"
        },
        {
            "内容": "【胡氏培翚曰】下‘諸侯爲天子’是先言服之之人，而後言所服之人。此單言所服之人者，喪服一經，凡所服者同而服之者有異，則兼言服之之人。若服之者亦同，則不必言服之之人。子之於父，無論適庶，其服並同，故但言‘父’而不必言‘子爲父’也。下單言所服者倣此。錫恭按，喪父三年，從無異誼。中庸曰：‘三年之喪，達乎天子。父母之喪，無貴賤一也。’然母猶以其有適庶而異，而父并不以適庶有分。庶子之子喪父不殊，故小記云：‘大夫降其庶子、其孫，不降其父也。’惟雜記注云，士服縷如三升有半，而三升微有區別，然猶是三升，則固同也。不害爲‘無貴賤一也’。",
            "对应经文": "父。傳曰：",
            "对应序号": "100003"
        },
        {
            "内容": "【又‘父母乖離知死亡及不知死亡服議’】晉 蔡謨曰：‘甲父爲散騎侍郎，在洛軍覆，奔城皋，病亡。一子相隨，殯葬如禮。甲先與母、弟避地江南，聞喪行服，三年而除。道險未得奔墓，而其弟成婚。或謂服可除，不宜以婚者。謨以爲，凶哀之制除，則吉樂之事行矣。且男女之會，禮之所急。故小功卒哭可以娶妻；三年之喪，吉祭而復寢。魯文以祥月而納幣，晉文未葬喪而納室。春秋左氏傳曰：‘婦，養姑者也。’又曰：‘娶元妃以奉粢盛。’由此言，娶妻者所爲誼大矣，所奉事重矣。又夫冠者，加己之服耳，非若婚娶有事親、奉宗廟、繼嗣之事。而冠有金石之樂，婚則三日不舉。金石之樂，孰若不舉之戚？加己之事，孰若奉親之重？今譏其婚而許其冠，斯何誼也？不亦乖乎？’又曰：‘或疑甲省墓稽留者。謨以爲，奔墓者，雖孝子罔極之情，然下刪五字。非亡身之所也。故禮，奔喪不以夜行，避危害也。今中州喪亂，道路險絕，墳墓毀發，名家人士皆有之，而無一人致身者，蓋以路險體弱，有危亡之憂，非孝子之道故也。而曾無譏責，何至甲獨云不可乎？且甲尋已致身，非如不赴之人也；塋兆平安，非如毀發之難也。又是時甲母篤病，營醫藥，而不可違闕侍養，投身危險，必貽老母憂勤哉！昔鄭有尉止之亂，子西、子產父死於朝。子西不儆而先赴，見譏於典籍；子產成列而後出，見善於春秋。此經典之明義也。按，吳雷思進參太傅軍事，亡在新汲，爲賊焚燒失喪，其子不得奔迎。禮云“久喪不葬，主人不變”者，謂停柩在殯者耳，不得施於所聞。’左丞熊遠啟云：‘父母死河北賊中，如襄國、平陽，可依此制。若王化所被，人跡所及，可往而不往，非以篤孝道也。詩人喪馬，猶求之林下，不得漫依東關。吳平之初，如此例皆詣東關尋求，唯桓陵不往求，宋岱不迎母，並加清議。今爲其制，且有準則。’又司徒李允祖父敏，浮海避公孫度，不知存亡，尋求積年不得。允父見鄉里與父同年者亡，乃制服，徐景山勸娶而生允。劉智釋疑曰：‘遇亂離析，計父母之年已過百年，可終卒矣，而不得音問，計同邑里同年者，於其死日，便制喪服。或以爲終身，或不許者，如何？智答曰：父母生死未定，則凶服不宜在身，繼祀爲重。然則言不宜制服，必繼代祀者，吾以爲得之矣。凡服喪而無哀容，得以不孝議之。處厭降不得服其親，而哀情至者，吾得以孝篤稱之。雖錫恭案，此下有脫文。虞喜通疑云：‘或以當終身服喪，如是曾、閔所能僅行，非凡人之所逮也。謂宜三年。求之不得，乃制服居廬，祥禫而除。’孔衍乖離論曰：‘聖人制禮，以爲經常之教，宜備有其文，以辨彰其誼。即今代父子乖離，不知自處之宜，情至者哀過於有凶，情薄者習於無別。此人倫大事，禮所宜明。謂莫測存亡則名不定，名不定不可爲制，孝子憂危在心，念至則然矣。自然之情，必有降殺。故五服之章，以周月爲節。況不聞凶，何得過之？雖終身不知存亡，無緣更重於三年之喪也。故聖人不別爲其制也。’御史中丞劉隗奏上：‘諸軍敗亡，失父母，未知吉凶者，不得榮宮歡樂，皆使心喪。有犯，君子廢，小人戮。’○東晉元帝 建武元年，征南大將軍王敦上言：‘自頃中原喪亂，父子生乖，或喪靈客寄，奔迎阻隔，而皆制服，將向十載。終身行喪，非禮所許，稱之者難，空絕娉娶。昔東關之役，事同今日，三年之後，不廢婚宦。苟南北圮絕，非人力所及者，宜使三年喪畢，率由舊典也。’太常賀循上尚書：‘二親生離，吉凶未分，服喪則凶事未據，從吉則疑於不存，心憂居素，蓋出人情，非官制所裁也。’右丞蔡謨引奔喪：‘禮有除喪而後歸，則未有除服之文也，宜申明告下。若直據東關之事，非聖人所行，恐不足以釋疑也。’循重議：‘禮，奔喪，除而後歸者，自謂喪葬如禮，限於君命者耳。若屍靈不收，葬禮不成，則在家與在遠俱不得除也。況或必須求覓，以其喪禮待己而成者耶？若引以爲誼，未足以服人心也。直以禍難未銷，不可終身居服，故隨時立制，爲之誼斷，使依東關故事。’大將軍上事，謂可從也。帝告下曰：‘若亡於賊難，求索理絕者，皆依東關故事，行喪三年而除，不得從未葬之例也。唯親生離，吉凶未定，心憂居素，出自人情，如此者，非官制所裁，普下奉行。’中郎李幹自上：‘父母分迸，不知所在，今妻亡不婚，吉事不接。’丞相王導上：‘幹情事難奪，可更選代。’詔曰：‘前敦、循所爲，唯聞哀不得奔者作制。如李幹比，竟未決之，宜急議定。’荀組表曰：‘有六親相失，及不知父母沒地者，以未指得死亡之间，沒地處所，情慮無異。然以未審指的，希萬一之存，未忍舉哀，則有終身之戚，不涉吉事。或惟一身承一宗之重，傳祖考遺體，無心婚娶，遂令宗祀絕滅於一人，又犯不孝莫大之罪，此實難處。然臣猶謂此非聖人不以死傷生之教也。西路粗通，谊無音問，殯可知矣，但不了死地耳。如此之徒，宜以王法斷之，令舉哀制服勤三年，锡恭按，‘勤’字衍文。凶不過三年，此近亡於禮者之禮也。’詔曰：‘組所陳，不知父母存亡者令行服。此於有情，其尚有疑。然要當詳議此理，令可經通。不得以難安隱而直爾置之。皆一代事理，道所宜先明。’杜夷議曰：‘荀組雖慮宗允永絕，魂靈餒而莫祀，亦何可不念父母之或餬口於四方？或已死而不服，視死猶生也；或云死而服之，錫恭按，‘云’當作‘未’。視生猶死也。恐視死猶生賢於視生猶死也。且又死之與生，非意所度。春秋甲戌、己丑，陳侯鮑卒，信則傳信，疑則傳疑。謂此宜疑之，以避不敏。’博士江泉議：‘流迸離隔，便令行喪，按舊事未覩其例。昔宰咺致賵，春秋譏其豫凶事。子路赴衛，仲尼雖知必死，須使者至而哭之。然則吉凶事大，存亡應審。方今王道始通，各令尋求之理盡，乃後行喪，於禮未失。’虞豫議曰：‘子當越他境以求，其舟楫所經，人跡所至，可前而進，見難而退。若山川之險，非身所涉，雖欲沒命，則孝道不全。宜廢榮利之勢，居憔悴之慼，此慘怛之行表，德誼之所先也。’征西司馬王愆期議：‘今雖父子分乖，存亡不定，昔宋岱與母離隔，吳平，其母尚存。推此，安可必其無冀乎？故先明授受不廢，謂宜使婚宦及時也。’孫綽議云：‘三千之責，莫大於不祀之痛。必俟河清而婚，或有絕嗣之門矣。’虞譚議曰：‘諸失父母者，疑行服之制。以禮，除喪而歸，未奔者無不除之制。若廢祭絕嗣，皆不可行。宜詳條制，萬代可述。’蔡謨議：‘父子流離，存亡未分，吉凶無問，人道不可終凶，宜制立權禮。其過盛年之女，可聽許嫁；其男宜尋求，理極道窮，乃得聘娶。魯文公以大祥之月納幣於齊，春秋善之，傳曰：“孝也。”今乖離之子，不廢婚禮，而末俗多有歡宴之會，致貽譏議，以成疑惑。今慎行之士，莫知所從。求下禮官考詳，永爲典式。’博士環濟議云：‘春秋之誼，納室養姑，承繼宗祀。聘納事在可許，仕進須俟清平。’",
            "对应经文": "父。傳曰：",
            "对应序号": "100003"
        },
        {
            "内容": "【白虎通曰】諸侯爲天子，斬衰三年何？‘普天之下，莫非王土；率土之濱，莫非王臣。’臣之於君，猶子之於父，明至尊，臣子之誼也。",
            "对应经文": "諸侯爲天子",
            "对应序号": "100004"
        },
        {
            "内容": "【馬氏融曰】天下所尊，故曰‘至尊’也。通典卷八十一。錫恭按，曲禮云：‘君天下曰天子。’故曰‘天下所尊’。",
            "对应经文": "諸侯爲天子",
            "对应序号": "100004"
        },
        {
            "内容": "【疏】此文在‘父’下‘君’上者，以下文‘君’中雖言天子，兼有諸侯及大夫。此‘天子’不兼餘君，君中最尊上，故特著文於上也。傳曰‘天子至尊也’，不發問而直答之者，誼可知，故直答而云‘天子至尊’，同於父也。錫恭按，胡氏正誼釋傳云：‘此不發問而直以誼釋之也。’辭尤簡當。",
            "对应经文": "諸侯爲天子",
            "对应序号": "100004"
        },
        {
            "内容": "【李氏如圭曰】諸侯爲天子斬衰，爲王后齊衰。昬誼曰：‘斬衰，服父之誼也。爲王后齊衰，服母之誼。’以爲君之妻，故服期也。諸侯之夫人爲天子，婦人爲夫之君，齊衰不杖期。服問曰：‘君爲天子三年，夫人如外宗之爲君也。’外宗爲君亦期也。服問又曰：‘世子不爲天子服。’‘大夫之適子爲君夫人、太子，如士服。’諸侯世子世國，卿大夫不世爵，故其服異也。",
            "对应经文": "諸侯爲天子",
            "对应序号": "100004"
        },
        {
            "内容": "【欽定義疏】諸侯，謂分封列國者。其仕於王朝之卿、大夫、士爲天子服，亦同。經但言‘諸侯爲天子’，而王朝之卿、大夫、士爲天子服斬衰，則統於下文‘君’一條內矣。此另列諸侯爲天子者，以諸侯、天子皆君，恐疑於不必如君臣之服，故特著之也。",
            "对应经文": "諸侯爲天子",
            "对应序号": "100004"
        },
        {
            "内容": "【孔氏廣森曰】喪服傳三言‘至尊’，而意各有當。君至尊也，是對父至尊爲言，方喪三年，同之於父。夫至尊也，是對妻至親爲言。親者則期，尊者則三年也。錫恭按，此二語是制服之通例。諸侯爲天子，傳曰‘天子至尊也’，又以見天子尊絶於上，唯諸侯乃得如父服服之。自餘陪臣、庶民，並不敢同斬衰，所以釋經‘諸侯爲’三字，而大夫繐衰之誼已包其中矣。古人文簡而深有如此者。",
            "对应经文": "諸侯爲天子",
            "对应序号": "100004"
        },
        {
            "内容": "【蔡氏德晉曰】天子之喪，凡畿内公、卿、大夫、士，固皆爲天子服斬衰。諸侯雖各君其國，然於天子，則猶是守土之臣也，故亦爲天子服斬衰。唯諸侯世子不爲天子服，以逺嫌也。諸侯之大夫爲天王繐衰，以自有君也。",
            "对应经文": "諸侯爲天子",
            "对应序号": "100004"
        },
        {
            "内容": "【通典引鄭君變除云】臣爲君，不笄纚，不徒跣。錫恭按，通典先引大戴變除，多‘始死，深衣素冠，其餘與子爲父同’十三字。考既夕記注，爲父，始死亦即深衣，則鄭誼與大戴不同。故今不錄大戴說。",
            "对应经文": "諸侯爲天子",
            "对应序号": "100004"
        },
        {
            "内容": "【陳氏立曰】臣、子之異，唯笄纚、徒跣也。陳氏又曰：‘臣爲君不禫。’錫恭案，朱子於此尚不敢輕爲之說，今且闕疑。○以上釋服之異於父者。此經居‘臣爲君’之首，故統言臣爲君者錄於此。",
            "对应经文": "諸侯爲天子",
            "对应序号": "100004"
        },
        {
            "内容": "【王制正義】案異誼：‘公羊說：天王喪，赴者至，諸侯哭。雖有父母之喪，越紼而行事，葬畢乃還。左氏說：王喪，赴者至，諸侯既哭，問故，遂服斬衰，使上卿弔，上卿會葬。經書“叔孫得臣如京師，葬襄王”，以爲得禮。許慎謹按：易下邳 傳其容說：盧氏文弨曰：‘傳其’當作‘侍其’，覆姓也。“諸侯在千里內皆奔喪，千里外不奔喪。若同姓，千里外猶奔喪，親親也。”容說爲近禮。’通典引異誼云：‘案左氏之說，諸侯藩衛之臣，不得棄其封守。諸侯千里之內奔，千里之外不奔。四方不可空虛，故遣大夫也。’鄭駮之云：‘天子於諸侯無服，諸侯爲天子斬衰三年，尊卑有差。案，魯夫人成風薨，王使榮叔歸含且賵，毛伯來會葬。傳曰：‘禮也。’襄王崩，叔孫得臣如周，葬襄王。通典有‘則傳無言焉’五字。天子於魯既含且賵，又會葬，爲得禮。則是魯於天子，一大夫會，爲不得禮可知。又左傳云：‘鄭游吉云：“靈王之喪，我先君簡公在楚，我先大夫印段實往，敝邑之少卿也。王吏不討，恤所無也。”豈非左氏諸侯奔天子之喪及會葬之明文？說左氏者云，諸侯不得棄其所守奔喪，自違其傳“同姓雖千里外猶奔喪”，又與禮乖。’",
            "对应经文": "諸侯爲天子",
            "对应序号": "100004"
        },
        {
            "内容": "【通典】異誼云：‘大鴻臚眭生眭音雖。說：“諸侯逾年即位，乃奔天子喪。春秋之誼，未逾年君死，不成以人君禮。言王者未加其禮，故諸侯亦不得供其禮於王者，相報也。”’許氏又案：‘禮，不得以私廢公、卑廢尊。如禮得奔喪，今以私喪廢奔天子之喪，非也。又人臣之誼，不得校計天子未加禮於我，亦執之不加禮也。眭生之說，非也。’鄭某按：‘孝經“資於事父以事君”，言能爲人子乃能爲人臣也。服問“嗣子不爲天子服”，此則嫌欲速，不一於父也。喪服四制曰：“門內之治恩掩誼，門外之治誼斷恩。”此言在父則爲父，在君則爲君也。春秋莊三十二年，子般卒，時父未葬也。子者，系於父之稱也。言卒不言崩，錫恭按，‘崩’當作‘薨’。未成君也。未成君猶繋於父，則當從“門內之治恩掩誼”。禮者在於所處。此何以私廢公？何以卑廢尊？’",
            "对应经文": "諸侯爲天子",
            "对应序号": "100004"
        },
        {
            "内容": "【白虎通曰】王者崩，諸侯悉奔喪何？臣子悲哀慟怛，無不欲觀君父之棺柩，盡悲哀者也。又爲天子守蕃，不可頓空矣，故分爲三部：有始死先奔者，有得中來盡其哀者，陳氏立曰：‘得中’疑宜爲‘殯中’。有得會喪奉送君者。七月之閒，諸侯有在京師親供臣子之事者，有號泣悲哀奔走道路者，有居其國哭痛思慕，竭盡所供，以助喪事者。是四海之內咸悲，臣下若喪考妣之誼也。葬有會者，親疏遠近盡至，親親之誼也。童子諸侯不朝，而來奔喪者何？明臣子於其君父，非有老少也，亦因喪質，無般旋之禮，但盡悲哀而已。○【又曰】諸侯有親喪，聞天子崩，奔喪者何？屈己親親，猶尊尊之誼也。春秋傳曰：「天子記崩不記葬者，必其時葬也。諸侯記葬，不必有時。」諸侯爲有天子喪尚奔，陳氏立曰：宜爲‘當奔’。不得必以其時葬也。錫恭按，此公羊誼。",
            "对应经文": "諸侯爲天子",
            "对应序号": "100004"
        },
        {
            "内容": "【陳氏立曰】定元年，穀梁傳：‘周人有喪，魯人有喪。周人弔，魯人不弔。周人曰：“固吾臣也，使人可也。”魯人曰：“吾君也，親之者也，使大夫則不可也。”故周人弔，魯人不弔。’君，至尊也，去父之殯而往弔猶不敢，况未殯而臨諸臣乎？則穀梁說自以葬後，嗣子始得奔喪也。故通典引通誼云：‘凡奔喪，近者先聞先還；遠者後聞後還。諸侯未葬，嗣子聞天子崩，不奔喪。王者制禮，緣人心而爲之節文。孝子之思，不忍去棺柩，故不使奔也。’劉氏習穀梁春秋故也。",
            "对应经文": "諸侯爲天子",
            "对应序号": "100004"
        },
        {
            "内容": "【疏】臣爲之服。此‘君’內兼有諸侯及大夫，故文在天子下。鄭注曲禮云：‘臣無君猶無天。’則君者，臣之天。故亦同之於父，爲至尊但誼，故還著誼服也。○注○卿、大夫承天子、諸侯，則天子、諸侯之下，卿、大夫有地者皆曰君。案，周禮 載師云：‘家邑任稍地，小都任縣地，大都任畺地。’是天子卿大夫有地者。若魯國 季孫氏有費邑，叔孫氏有郈邑，孟孫氏有郕邑，晉國三家亦皆有韓、趙、魏之邑，是諸侯之卿大夫有地者皆曰‘君’，以其有地則有臣故也。天子不言公與孤，諸侯大國亦有孤，鄭不言者，詩云‘三事大夫’，謂三公，則‘大夫’中含之也。但士無臣，雖有地不得君稱，故僕隸等爲其長吊服加麻，不服斬也。",
            "对应经文": "君。傳曰：",
            "对应序号": "100005"
        },
        {
            "内容": "【李氏如圭曰】喪服四制曰：‘其恩厚者其服重，故爲父斬衰三年，以恩制者也。門内之治恩掩誼，門外之治誼斷恩。原校案，原本脫‘誼斷’二字，今補。資於事父以事君，而敬同。貴貴尊尊，誼之大者也，故爲君亦斬衰三年，以誼制者也。’尊尊，謂天子諸侯；貴貴，謂卿、大夫君也。下傳曰‘卿、大夫君’，謂有地者。士卑無臣，士虞禮：‘賓執事者，如弔服，祝澡葛絰帶。’則士之官屬爲其長弔服而加麻耳。凡與國君爲族親者，不敢以輕服服君。小記曰：‘與諸侯爲兄弟者服斬。’",
            "对应经文": "君。傳曰：",
            "对应序号": "100005"
        },
        {
            "内容": "【欽定義疏】此指現在居官食祿者言之。其未委摯及仕焉而已者，不在此數。以下經‘庶人爲國君’并‘舊君’數條合觀之，則臣之分別而制服，輕重之意見矣。",
            "对应经文": "君。傳曰：",
            "对应序号": "100005"
        },
        {
            "内容": "【胡氏培翚曰】注云‘天子、諸侯，及卿、大夫，有地者皆曰君’者，上經爲天子，止據諸侯言。其天子畿內之臣，公、卿、大夫、士爲天子，俱在此條內。故知‘君’中兼有天子也。又謂‘卿、大夫有地者爲君’者，據下傳云‘君謂有地者’也。‘地’謂釆地，若周禮‘家邑’、‘小都’、‘大都’，及列國卿、大夫食邑之類。禮運曰：‘天子有田以處其子孫，諸侯有國以處其子孫，大夫有釆以處其子孫。’三者皆有君誼也。馬氏融釋此傳云：‘君，一國所尊也，故曰至尊。’是專據諸侯言之，不及鄭誼之精矣。",
            "对应经文": "君。傳曰：",
            "对应序号": "100005"
        },
        {
            "内容": "【通典】晉尚書問：‘天子崩，於今臺書令史以上，皆爲服斬衰之服否？’博士卞搉、應琳議：‘禮，命士以上皆服斬。臺書令史，列職天朝，皆應服斬。’○魏晉故事云：‘又問：“諸二千石長吏見在京城，皆應制服否？”博士卞搉、楊雍、應琳等上云：“禮，臣爲君斬衰。自士以上見任官者，皆應制服。”’",
            "对应经文": "君。傳曰：",
            "对应序号": "100005"
        },
        {
            "内容": "【徐氏乾學曰】服問：‘大夫之適子，爲君夫人、大子如士服。’注：‘大夫不世，子不嫌也。’乾學案，諸侯世及，大夫不繼世，故諸侯爲天子三年，而世子不爲天子服，遠嫌也。大夫、士皆爲君服斬，而大夫之適子得如士服，不嫌也。",
            "对应经文": "君。傳曰：",
            "对应序号": "100005"
        },
        {
            "内容": "【黃先生曰】李如圭云：‘男子爲君、爲長子猶有斬服，婦人則惟於所天服斬，故傳毎連言‘婦人不貳斬’以別之。鄭氏言，內宗、外宗爲君服斬，非也。服問曰：“君爲天子三年，夫人如外宗之爲君也。”夫人爲天子期，則外宗爲君亦期矣。雜記：“外宗爲君、夫人，猶内宗也。”是內宗、外宗之服不異也。所謂與諸侯爲兄弟服斬者，自爲男子生文。婦人不貳斬何誼，而以斬服服君乎？爲夫之君自應服期。其異者，內宗、外宗并服。夫人猶之仕焉而已者，并服小君耳。’以周案，凡女行於大夫以上曰‘嫁’；行於士、庶人曰‘適人’。‘不杖期章’‘女子子適人者爲其父母’，據士、庶立文，以該大夫。傳連言‘婦人不貳斬’，專指父言，初不關君，與‘爲人後者爲其父母’傳言‘男子不貳斬’同，亦止據士、庶之文以該大夫。而君之內、外宗，其誼自別。如謂內、外宗一從爲夫之君，則與國人無異，既屬可疑，且或內、外宗，在家未嫁又將何服？如以私服服至尊，則與‘不以戚戚君’之誼戾。如依‘與君有服皆斬’之例，則爲父、爲君亦貳斬矣。以彼決此，疑竇滋益。須知喪服傳所言，原不爲君之內、外宗者發，不必泥也。錫恭案，此駁李氏集釋說也。李氏說絀，則鄭君謂內宗、外宗爲君服斬之誼著矣。",
            "对应经文": "君。傳曰：",
            "对应序号": "100005"
        },
        {
            "内容": "【褚氏寅亮曰】傳文明以有地者爲君，故注本以釋經。葢有地則當世守誼，與有國者等，與暫時涖官而爲其臣屬者不同，服斬宜矣。士旣無地，雖爲其臣，安得服斬？如皂臣輿，輿臣隷，名亦臣也，而豈遞爲之服斬乎？傳意言公、士大夫之無地者，雖有臣，亦不爲服斬也。公士大夫且然，况於士乎？锡恭按，敖继公曰：‘諸侯及公、卿、大夫、士，有臣者皆曰“君”。此爲之服諸侯者，則其大夫、士也；公、卿、大夫、士，則其貴臣也。’敖說以此經‘君’兼士，與注立異。褚氏此條匡敖謬也。褚氏於此下云：‘或疑弔服加麻爲太輕，即不服斬，亦當齊衰三月。夫齊衰三月，則疑於有地者之民矣，故不制此服。’錫恭案，齊衰三月，庶人爲國君之服也。大夫雖有地，其地之民不爲大夫服，辟正君也。今曰‘疑於有地者之民’，似大夫有地者，其地之民本爲大夫服。語嫌稍混，故刪之。",
            "对应经文": "君。傳曰：",
            "对应序号": "100005"
        },
        {
            "内容": "【鄭氏珍曰】注必數天子者，以上經‘諸侯爲天子’止是畿外五等諸侯。其畿內之大夫、士爲天子，須在此經‘君’内也。不數士者，士無地則無臣，不得君稱也。敖氏云：‘諸侯及公、卿、大夫、士有臣者，皆曰“君”。’刪去‘天子’，則王臣爲天子之服，不見於經；其增入‘士’，蓋以破下傳‘君謂有采地者’，及鄭氏‘士卑無臣’之說，而主謂公、卿、大夫、士皆得有臣稱君，不論有地無地。愚謂，卿、大夫有地，有采地也。惟有采地，則署中、邑中分職任事，須有常司，合官職於外朝，合家事於內朝。晨揖家朝，乃適公所，蓋自成爲君也。此等卿、大夫，後卽致仕，而釆地仍在，祿厚賦多，家事不改，其臣者自如，爲斬應無殊焉。苟無采地，卽爵爲卿、大夫，其當官而卒，署中室老以下自應服斬；若已休致，則家臣之具，未必如在官時。其曾爲臣者，去之他所，視此卿、大夫爲舊君矣，應從齊衰三月。然觀孔子仕大夫，公西爲使，原思爲宰，皆以弟子任事；及後不爲大夫，原思輩雖是舊臣，亦未聞服以齊衰三月。可見無地之卿、大夫，暫仕暫已，其相家事、給使令，不過令子弟兼攝。論其伏事，未始非臣，而其長要，與受地自成爲君者異矣。至士止有士田，不得受采，自然無臣。或以士禮，冠、昏、喪、祭多用私臣之處，疑士不應無臣，不知士於平時，未嘗無助。知家事與供役者，所謂隸子弟也。及行禮事，更需多人，想必擇親屬能者爲之，所謂有司及私臣也。以其分庀職事，故不得不被以官司名目。若宰，士冠。若老，士昏。若史，若甸人、管人、冢人、筮人、卜人、外御、士喪。雍正，特牲。等，豈實有此臣哉？迨事畢，而所謂有司私臣者，仍皆親屬而已。卽如顔、曾、閔、冉，並未一仕。貧士家風，有何臣僕？豈其都不行禮？行禮豈都無諸臣者分職其事？儻一爲彼執事，卽須稱之曰君，爲服斬衰三年，恐無是理。故君謂有地者之傳，及鄭氏士卑無臣之說，決不可易。後人徑妄改之，非也。疏言，士雖有地，不得君稱，亦失注意。有地卽有臣稱君，士固不得受釆也。其云爲其長弔服加麻，雖謂士之僕隸等，其實卿、大夫無地者亦同。",
            "对应经文": "君。傳曰：",
            "对应序号": "100005"
        },
        {
            "内容": "【夏氏炘曰】經既出‘諸侯爲天子’，又復出‘君’，則此‘君’兼諸侯以下言之。注因下經‘公士大夫之衆臣爲其君布帶繩屨’，傳以‘君謂有地者’釋之，故於天子諸侯下補‘卿、大夫有地者皆曰君’，而後經誼始顯。傳與注釋君皆不及士，盖公、卿、大夫，或有采地，或無采地。有采地者，父死子繼，世守其地，如諸侯之傳國然，謂之嗣君。注云：‘君，嗣君也。’其臣或爲室老，或爲邑宰，如諸侯之臣服事於諸侯，故皆爲之斬衰。其無采地者，既無土可傳，但有室老，而無邑宰，不能比於有地之尊，故臣不爲之斬衰，以尊未全乎君也。至於士，既無地，又無臣，故傳與注俱不數之。賈疏守‘士無臣’之注，而曰‘雖有地不得君稱’，不知無臣由於無地，豈有有地而無臣者？爲士有地之説者，不過見王制紀采邑有‘元士視附庸’，及大夫、士‘有田則祭，無田則薦’而已，不知鄭注王制明云‘殷制’，即孟子‘元士視子男’，亦周初所沿殷制。周禮 載師：‘以家邑之田任稍地，以小都之田任縣地，以大都之田任畺地。’注云：‘家邑，大夫之采地；小都，卿之采地；大都，公之采地。’此所謂三等采地，士安得有采地也？春秋之侯國，若魯，季孫有費，叔孫有郈，孟孫有郕；晉國三家有韓、趙、魏。皆卿、大夫，不見士有采邑，則士無地明矣。至於‘有田則祭，無田則薦’，此‘田’謂圭田也。殷制，大夫、士圭田，賜之則有，不賜則無。故王制云，大夫、士‘有田則祭，無田則薦’。周制，卿以下必有圭田，故孟子云：‘惟士無田，則亦不祭。’此‘士’泛言之，謂爲士者不仕則無田，無田則不得祭也。上文云‘諸侯耕助’，指藉田而言。則士之田爲圭田可知。至於孔仲達禮記疏謂士有地者祭特牲，無地者祭特豚，又釋士喪禮‘有薦新如朔奠’，謂‘有地之士’，皆曲説，不足爲據。敖繼公又謂，公、卿、大夫、士，有臣者皆謂之君。彼徒見特牲記有‘私臣門東北面西上’，士喪禮‘讀賵’有‘主人之史’，以别乎‘公史’，故遂謂士亦有臣。不知鄭大射及‘司裘’注皆云‘士無臣’。鄭豈未讀特牲記有私臣之文乎？盖士之臣有二等：一謂之有司，鄭注士冠禮云：‘有司，羣吏有事者，謂主人之吏，所自辟除府史以下，今時卒吏及假吏是也。’其餘筮人、卦者、宗人之類，鄭皆以有司釋之。是士以府史之類爲臣也。一以子弟爲之。左傳‘士有隸子弟’服䖍注‘士卑，自以其子弟爲僕隸’是也。府史之類，即庶人在官者，爲天子、見檀弓疏。諸侯、見喪服。服齊衰三月，爲大夫、士無文，斷不爲士服斬衰矣。士之子弟，各以親疏爲服，亦不服斬衰可知。盖士卑無地，雖有私臣之屬，非有地之公、卿、大夫可比，故曰‘士無臣’。凡左傳所云‘士臣皂’，魯語所云‘士臣陪乘’，皆借臣之名呼之，非真如公、卿、大夫有地者之臣也。孔子於魯爲大夫，然非孟、仲、季、臧孫之比，故以‘無臣而爲有臣’責子路，不僅致仕之大夫爲無臣也。反覆核之，益知傳注之確。",
            "对应经文": "君。傳曰：",
            "对应序号": "100005"
        },
        {
            "内容": "【曹氏元弼曰】繼公與注立異，以此經之‘君’爲兼士，士亦有臣，有臣者皆曰‘君’。吳氏紱云：‘賈疏謂士無臣，然特牲記“私臣門東北面西上”，則士自有臣。敖氏兼士言之，於誼爲合。又‘緦麻章’“爲貴臣服緦”，大夫無緦服，則爲貴臣服者必士也。士之有臣可見矣。’弼案，疏‘士無臣’之說，本‘緦麻章’‘貴臣貴妾’注。注以爲，貴臣服者爲大夫也。特牲、士禮有私臣者，謂暫爲臣屬者，與天子、諸侯、大夫有地者之臣絶不同，不得援以爲士有臣之證。論語 子罕篇云：‘子疾病，子路使門人爲臣。’鄭君注云：‘孔子嘗爲大夫，故子路欲使弟子行其臣之禮。’又曰：‘病閒，曰：“久矣哉，由之行詐也。無臣而謂有臣。’注云：‘大夫退，死，葬以士禮；致仕，以大夫禮葬。’劉氏寶楠正誼云：‘夫子去魯，是退，當以士禮葬。今子路用大夫之禮，故夫子責之。’案，據此則大夫有臣，士無臣，明矣。鄭君‘士無臣’之誼，實本夫子之事與？其言確不可易。又孝經於天子、諸侯、大夫言‘爭臣’，於士言‘爭友’。本賈疏。曲禮於大夫言‘世臣’，於士言‘家相’。家相之名，可通於大夫之臣；世臣之名，不可通於士之僕隷。皆謂士無臣也。蓋以士對大夫以上言，則必曰‘無臣’。論語、孝經、曲禮，及本經鄭注是也。不對大夫以上言，則隷亦稱臣，特牲記是也。言各有當，不可執一。然雖稱臣，而與定爲臣者終絕殊，決不得服斬。當如疏所云，弔服加麻。褚氏云：‘有地則當世守，誼與有國者等，與暫時涖官而爲其臣屬者不同，服斬宜矣。士旣無地，雖爲其臣，安得服斬？’弼案，士之臣，正所謂暫時涖官而爲其臣屬者。君臣，人倫之大。服以定倫，旣不服斬，則臣誼不定，卽可謂之無臣。故士之臣，在他經散文或稱臣，在喪服經，則決無稱臣者。貴臣、貴妾之服屬大夫無疑；若屬士，則臣爲君弔服，君爲臣緦，於誼安乎？至以大夫爲庶母無服，而爲貴妾緦爲嫌，則又不然。庶母之無服，大夫降期以下之常也。依大夫降期以下之常，則妾固當無服。但貴妾之服，不當與庶母對言，當與貴臣對言。大夫有君道，内官、外官一體。貴臣旣服緦，故貴妾亦服緦，猶天子之三夫人、九嬪，視三公、九卿；諸侯世婦視大夫也。服則皆服，不服則皆不服。大夫之服貴臣，所以别於天子、諸侯之正君也。後人失其比例，乃以庶母相提並論，不知聖人制禮，初未敢以庶母與妾較輕重，則固無嫌也。張氏爾岐、沈氏、淩氏，皆合士爲庶母、貴臣、貴妾爲一節，又據以爲士有臣之證。胡氏匡衷說與吳氏略同，皆誤。盛氏云：‘案特牲，禮，士亦有私臣，但分卑，不足以君之，故其臣不爲服斬也。’夫旣不足以君之，則有臣與無臣同。是以論語直云‘無臣’，而鄭卽本以注禮經，豈相違哉？互詳‘緦麻章’‘貴臣、貴妾’下。以上釋大夫君及士無臣。",
            "对应经文": "君。傳曰：",
            "对应序号": "100005"
        },
        {
            "内容": "【通典】後漢 安帝崩，立北鄉侯。未踰年薨，以王禮葬，於春秋何誼也？何休答曰：‘春秋，未踰年魯君子野卒，降成君稱卒，從大夫禮可也。錫恭按，莊公三十二年，公羊傳注：‘未踰年之君，禮，臣下無服，示一年不二君也。’疏：‘喪服“不杖章”內，有君之長子，臣下猶服之，況爲嗣君？而言無服者，以爲長子之時，臣下從君而服，其爲嗣君則無從服之誼。是以知其無服矣。’疏申劭公之誼頗精。疏又云：‘作君長子之時，其臣皆吉，故得爲之服期。若作未踰年之君，臣下皆爲前君服斬，甯得更爲之服？若還服期，則是廢重服輕。’案，此說不然。果有服也，有兼服之禮，服輕自不廢重也。特以無從服之誼，故不服耳。○又案，未踰年之君，有子而死，子嗣立爲君，當從嗣君，兼服君之父。然嗣君亦未踰年，未成君也。其從服與否須攷。○此條附釋未成君無服。",
            "对应经文": "君。傳曰：",
            "对应序号": "100005"
        },
        {
            "内容": "【釋文】長子，丁丈反，後‘長子’、‘長殤’皆同。 言適本又作嫡，同丁狄反。盧氏文弨曰：‘集釋本作“適”，注同。陸氏於後“適子”始作“適”，云後處“適人”之類，可以意求之。其實於此即當作“適”爲正。張淳過泥釋文，殊不必。’錫恭案，士禮居影宋 嚴州本作‘適’。‘適’字在注，盧氏可得云‘注同’？‘注’乃‘下’字之誤，指下文‘立適’言。又案，盧氏別撰禮經詳校，正作‘下同’。所傳，丈專反。與禰，乃禮反。",
            "对应经文": "父爲長子。",
            "对应序号": "100006"
        },
        {
            "内容": "【疏】君、父尊外，次長子之重，故其文在此。注言長子‘通上下’，則適子之號，唯據大夫、士，不通天子、諸侯。若言大子，亦不通上下。案服問云：‘君所主夫人、妻、大子適婦。’鄭注云：‘言妻，見大夫已下，亦爲此三人爲喪主也。’則大子下及大夫之子，不通士，錫恭案，服問注‘通大夫以下’者，謂記言夫人，而又言妻也。因妻通大夫以下，則三人皆通大夫以下可知。孔氏彼疏以‘適子’易‘大子’，則‘大子’似不下及大夫之子矣。待攷。若言世子，亦不通上下，唯據天子、諸侯之子。是以鄭云‘不言適子通上下’，非直長子得通上下，冢子亦通上下。故內則云‘冢子則大牢’。注云：‘冢子猶言長子，通於下也。’是冢子亦通上下也。云‘亦言立適以長’者，欲見適妻所生皆名適子。第一子死也，盧氏文弨曰：‘也’衍。則取適妻所生第二長者立之，亦名長子。若言適子，唯據第一者；若云長子，通立適以長故也。傳云‘何以’者，亦是問比例，以其俱是子，‘不杖章’‘父爲眾子期’，此章長子則爲之三年，故發‘何以’之傳也。不問斬而問三年者，斬重而三年輕，長子非尊極，故舉輕以問之。輕者尚問，明重者可知，故舉輕以明重也。云‘正體於上，又乃將所傳重也’者，此是答辭也。以其父、祖適適相承爲上，己又是適，承之於後，故云‘正體於上’。錫恭按，賈氏以繼祖之適乃得爲長子三年，故云然，與鄭誼微不合。云‘又乃將所傳重’者，爲宗廟主，是有此二事，乃得三年。云‘庶子不得爲長子三年，不繼祖也’者，此明適適相承，故須繼祖，乃得爲長子三年也。○注云‘此言爲父後者，然後爲長子三年’者，經云‘繼祖’，即是爲祖後乃得爲長子三年。鄭云‘爲父後者然後爲長子三年’，不同者，周之道有適子，無適孫，適孫猶同庶孫之例，要適子死後乃立適孫，乃得爲長子三年。是爲父後者然後爲長子三年也。吳氏紱曰：‘祖在，則父不得爲長子三年，以孫未爲適也。所謂“有適子者無適孫”也。若適子死，立適孫，則爲長子三年者，何人乎？賈氏葢失檢。’錫恭按，賈疏之意，以父是祖之適，己爲父之後，即爲祖之後。父已沒，故己得繼祖；若父尚在，己不得繼祖，以由祖言之，有適子者無適孫故也。適子指父，適孫謂己。賈氏欲全繼祖之誼，故爲此曲說。程氏、胡氏、曹氏辨之詳矣。吳說失疏意，不足難賈氏。云‘重其當先祖之正體’者，解經‘正體於上’。盧氏詳校引吳氏紱云：‘此釋傳耳，而疏目之爲經。’凡傳、記亦稱爲經，疏家之常。又云‘又以其將代己爲宗廟主也’者，釋經‘傳重’也。云‘庶子者，爲父後者之弟也’者，謂兄得爲父後者是適子，其弟則是庶子，是爲父後者之弟，不得爲長子三年。此鄭據初而言，其實繼父祖身三世，長子四世，乃得三年也。云‘言庶者，遠別之也’者，庶子，妾子之號，適妻所生第二者是眾子，今同名庶子，遠別於長子，故與妾子同號也。云‘小記曰不繼祖與禰，此但言祖，不言禰，容祖、禰共廟’者，案祭法云：‘適士二廟，官師一廟。’鄭注云：‘官師，中下之士，祖、禰共廟。’則此容祖、禰共廟，據官師而言。若然，小記所云‘祖、禰並言’者，是適士二廟者也。祖、禰共廟，不言禰，直言祖，舉尊而言也。鄭注小記云‘言不繼祖、禰，則長子不必五世’者，鄭前有馬融之等，解爲長子五世，鄭以誼推之，己身繼祖與禰，通己三世，即得爲長子斬，長子唯四世，不待五世也，此微破先師馬融之誼也。以融是先師，故不正言，而云‘不必’而已也。若然，雖承重不得三年，有四種：一則正體不得傳重，謂適子有廢疾，不堪主宗廟也；二則傳重非正體，庶孫爲後是也；三則體而不正，立庶子爲後是也；四則正而不體，立適孫爲後是也。案，喪服小記云：‘適婦不爲舅後者，則姑爲之小功。’鄭注云：‘謂夫有廢疾他故，若死而無子，不受重者。’婦既小功，不大功，則夫死亦不三年，期可知也。通典：譙周五經然否曰：‘小記曰：庶子不爲長子斬，不繼祖與禰也。此但別庶子，而下言不繼祖、禰者，謂庶子身不繼禰，故其長子爲不繼祖，合而言之也。’劉智釋疑亦同此誼。晉 虞喜廣林難譙周曰：「禮文三發，二言繼祖，一言連禰。如但繼禰，則應三年，何緣須祖，煩而失要，合子於父，舍徑就迂，非事實也。然則繼祖者必繼禰，繼禰者不必繼祖。今連禰於祖，以己繼之，是繼祖者得三年，繼禰者不得也。至於連禰於祖，以別高祖之祖，故因禰以繼祖，別嫌也。」宋 庾蔚之云：「案，禮鄭注云：“用恩則父重，用誼則祖重。”父之與祖，各有一重之誼，故聖人制禮，服祖以至親之服，而傳同謂之至尊也。己承二重之後，而長子正體於上，將傳宗廟之重，然後可報之以斬，故傳、記皆據祖而言也。若繼禰，便得爲長子斬，則不應云“不繼祖”。喪服傳及大傳皆云“不繼祖”，以明庶子雖繼禰，而不繼祖，則不服長子斬也。賀氏要記云：“庶子，父雖歿，猶不爲長子三年，以己不繼祖也。”是亦明己身繼祖，乃得爲長子斬也。既誼由於繼祖，則不必須云“及禰”。或者疑祖之言，是道庶子之長，故此記特言不繼祖與禰，以明據庶子言之也。」錫恭案，賈疏蓋本此，既泥傳、記‘繼祖’之文，又附鄭君‘不必五世’之誼。細考諸說，譙氏猶未失鄭君大意，而以繼禰屬父，繼祖屬子，說已支離。虞氏難譙氏固當，然泥傳、記‘繼祖’，不覺與鄭君爲父後者之誼岐趨。虞氏二重之說，則附鄭君大傳注誼，而并失之。所謂合之則兩傷也。近儒辨此甚詳，然此是季漢以來輾轉討論，特未能繼鄭君之志，非故與鄭君立異也。今既錄賈疏，因并著賈疏沿誤源流如此云。",
            "对应经文": "父爲長子。",
            "对应序号": "100006"
        },
        {
            "内容": "【雷氏次宗曰】父子一體也，而長嫡獨正，故曰‘體’。锡恭按，‘體’上脫‘正’字。既爲正體，又將傳重，兼有二谊，乃加其服。自非親正兼之，情體俱盡，豈可凌天地、混尊、親也？",
            "对应经文": "父爲長子。",
            "对应序号": "100006"
        },
        {
            "内容": "【杜氏佑曰】漢 戴聖、聞人通漢皆以爲，父爲長子斬者，以其爲五代之適也。馬融注喪服經用之。鄭某注小記則以爲，己身繼禰，便得爲長子斬，自後諸儒皆用鄭說。李氏良年曰：‘杜佑云，後儒多用鄭說，我謂特不用馬說耳，信鄭則未也。’錫恭案，李氏說甚當，可補杜氏之疎。",
            "对应经文": "父爲長子。",
            "对应序号": "100006"
        },
        {
            "内容": "【李氏如圭曰】天子、諸侯曰‘世子’，大夫以下曰‘適子’。天子、諸侯亦爲世子三年，故通上下而言‘長子’也。公羊傳曰：‘立適以長不以賢。’言‘長’者又以見斯誼。錫恭按，李氏說本於疏而較疏爲簡明，故并錄之。",
            "对应经文": "父爲長子。",
            "对应序号": "100006"
        },
        {
            "内容": "【李氏良年曰】敖氏云：‘據“殤小功章”“公之昆弟爲其庶子，與大夫同”，則其爲適子亦當三年，與大夫同。公之昆弟，不繼祖、禰者也，而其服乃若是。是則謂 “庶子不得爲長子三年”也，誤也。’予謂，禮，爲庶子不杖期；大夫爲庶子則降一等，而服大功；爲庶子殤，則又降一等，而服小功。庶子有降服，無加服，此與父之繼禰不繼禰無所係者也。爲長子三年者，以繼體、傳重而加隆焉，雷次宗所謂加服是已，此與父之繼禰不繼禰有所係者也。而欲以服庶子例長子，則誤矣。且敖氏信以爲，大夫之服，長子必三年，與大夫不敢降其宗。以此推之，則大夫而身爲庶子，亦當不得遂三年之服也。所服同，而大夫獨異，經則别爲之條者不一。若其身爲庶子，亦服長子三年，經文無據。而欲以大夫例公之昆弟，且即公之昆弟以例凡爲庶子者，則益誤矣。錫恭案，李氏駁敖說是矣。敖氏又一條云：‘此嫡子也。不云嫡而云長者，明其嫡而又長也。’似無甚謬，然其意暗破鄭君通上下之誼，以全己主於士禮之說也。其居心亦叵。",
            "对应经文": "父爲長子。",
            "对应序号": "100006"
        },
        {
            "内容": "【徐氏乾學曰】案喪服傳曰：‘庶子不得爲長子三年，不繼祖也。’鄭注曰：‘此言爲父後者然後爲長子三年。’喪服小記曰：‘庶子不爲長子斬，不繼祖與禰也。’大傳曰：‘庶子不得爲長子三年，不繼祖也。’此三章禮文及注誼甚明，世之説者多非其誼，於是聖人所以加隆祖後以尊其父之意，反致蒙晦而不通。此乃禮家之誤也。所謂庶子不爲長子三年，以己不後父也。故雖始封之諸侯，别子之大夫，而降其大宗之適，不得禰先君故也。其繼禰之宗則非例矣。説者以其後庶子，而不得遂，此實禮文所未有也。今案，先儒著説略有數端。戴聖、聞人通漢、馬融軰主五世之適。五世之適是繼髙祖之宗也。賀循、虞喜、庾蔚之、孔穎達、賈公彦軰主四世之適。四世之適，是繼曽祖之宗也。經明云‘庶子’，不云‘庶子之子’，明云‘繼祖’，不云‘繼祖之祖父’，所謂五世、四世之適，豈經誼乎？庶子非繼禰之宗，故不敢以承己之重而爲之極服。若夫庶子之適，則固後其父矣，彼何所嫌而忍降其子，以薄其父乎！禮家妄移‘不繼祖’之文，加之庶子，此其所以誤也。錫恭案，徐氏蓋謂不繼祖者長子也，非長子之父也，甚是。唯從譙氏周、劉氏智說，則非。曹氏元弼辨之，說見後。愚謂，禮經此條專主庶子而爲長子三年，惟當以繼禰之宗爲斷。",
            "对应经文": "父爲長子。",
            "对应序号": "100006"
        },
        {
            "内容": "【盛氏世佐曰】子爲父母三年，父母爲子期，服之正也。爲長子三年，以其承祖之重，而加隆焉爾。此尊祖敬宗之誼，通乎上下者也。云‘正體於上’者，明其父之爲適長也。云‘又乃將所傳重也’者，明其子之亦爲適長也。‘重’，謂宗祀也，庶子不得祭，即不得爲長子三年，以其無重可傳也。庶子，不爲父後者也。云‘不繼祖’者，指其子而言也。然則爲長子三年，五宗皆得行之矣，雖繼禰之宗亦得爲長子三年者，以身既繼禰，即得主禰廟之祭，是亦有傳重之道故也。節二句。先儒考之弗審，因謂適適相承，必至四世乃得三年，失其誼矣。經但云‘父爲長子’，而不别父之適庶，故傳、記爲發明之。此傳、記之所以有功於經也。",
            "对应经文": "父爲長子。",
            "对应序号": "100006"
        },
        {
            "内容": "【胡氏培翚曰】注云‘此言爲父後者然後爲長子三年’者，‘爲父後’指長子之父言。爲父後則亦長子也。此傳所言，是分別父之長庶，必其父是長子爲父後，乃得爲其長子三年也。云‘重其當先祖之正體，又以其將代己爲宗廟主也’者，兩‘其’字指長子言，爲宗廟主，是‘重’也。云‘庶子者，爲父後者之弟也，言庶者，遠別之也’者，案，庶子是妾子之稱，意鄭謂爲長子三年，止爲父後、承宗祀之一人，則嫡妻之第二子亦不得爲長子三年，故以爲父後者之弟釋之，明傳言‘庶子’實包眾子在內。統言‘庶’者，是遠別之，見其不得與爲父後者同也。云‘小記曰“不繼祖與禰”，此但言祖，不言禰，容祖、禰共廟’者，案，大傳曰：‘庶子不得爲長子三年，不繼祖也。’與此傳同。喪服小記曰：‘庶子不爲長子斬，不繼祖與禰故也。’與此傳稍異，故鄭引其文釋之。案，祖、禰共廟，謂中下士一廟者。鄭以傳重爲宗廟主，故以廟言之。案鄭注小記云：‘尊先祖之正體，不二其統也。’言不繼祖、禰，則長子不必五世，是破馬氏之說也。其言尊先祖之正體，則與此注‘重其當先祖之正體’語意亦同，乃賈、孔二疏因鄭，但言不必五世，未明言世數。又因小記有‘不繼祖與禰’之文，遂謂必父適、祖適，繼父祖身三世，長子四世，乃得三年。今案，古者有大宗，有小宗，大宗一，小宗四：繼高祖、繼曾祖、繼祖、繼禰，皆宗也。此注兩言‘爲父後’，明主繼禰者言之，即通典所謂‘己身繼禰，便得爲長子斬’是也。況傳言‘庶子’，不言‘庶孫’，經但言‘父爲長子’，則爲三年不爲三年自當以父之長庶爲別，又安得舍繼禰之宗，而專以祖適爲說耶？以經、傅之言繹之，四世之說，其不足憑益明矣。",
            "对应经文": "父爲長子。",
            "对应序号": "100006"
        },
        {
            "内容": "【曾氏國藩曰】小記曰：‘不繼祖與禰。’案，禰卽庶子，庶子之長子可以繼禰，但不得繼祖，以其父固庶子耳。錫恭案，文正公此說發前儒所未發，得曹氏元弼說而發明益暢。",
            "对应经文": "父爲長子。",
            "对应序号": "100006"
        },
        {
            "内容": "【通典】漢 戴德喪服變除：‘父爲長子，自天子達於士，不笄纚，不徒跣，不食粥，餘與子爲父同。’錫恭案，此條說服制，故附後。",
            "对应经文": "父爲長子。",
            "对应序号": "100006"
        },
        {
            "内容": "【通典】晉惠帝 愍懷太子以庶子立爲太子，及薨，議疑上當服三年。司隸王堪議：「聖上統緒，無所他擇，踐祚之初，拜於南郊，告於天地，謁於祖廟，明皇儲也。正體承重，豈復是過？」司隸從事王接議：「愍懷太子雖已建立，所謂傳重而非正體者也。依喪服及鄭氏說，制服不得與嫡同，應從庶例。天子、諸侯不爲庶子服，聖上於愍懷無服之喪。難者曰：「君父立之，與后所生同矣。焉有既爲大子，而復非嫡乎？」答曰：「嫡庶定名，非建立所易。喪服：“庶子爲其母緦。”不言嫡子爲其妾母，而曰庶子爲其母，許其爲後，庶名猶存矣。」宋 庾蔚之謂：「王堪、王接，可謂兩失其衷。嘗試言之：案，喪服傳通經，長子三年，言以正體乎上，又將所傳重。明二誼兼足，乃得加至三年。今拜爲太子，雖將所傳重，而非正體，安得便同嫡正，爲之斬縗乎？既拜爲太子，則是將所傳重，甯得猶與眾庶子同其無服乎？天子、諸侯絕傍周。今拜庶子爲太子，不容得以尊降之。既非正嫡，但無加崇耳，自宜伸其本服一周。庶子爲後，不得全與嫡同，庶名何由得去？己服祖、曾，與嫡不異，是與嫡同者也。祖、曾爲己服無加崇，是與嫡異者也。天子、諸侯、大夫不以尊降，又與眾子不同矣。」錫恭案，此條經傳外之馀誼，故又附於後。",
            "对应经文": "父爲長子。",
            "对应序号": "100006"
        },
        {
            "内容": "【疏】此出後大宗，其情本疏，故設文次在長子之下也。案，喪服小記云：‘繼別爲大宗，繼禰爲小宗。’大宗即下文‘爲宗子齊衰三月’，彼云‘後大宗’者，錫恭案，此指‘爲人後者爲其父母’節傳文也。‘彼’字上下疑有脫文。則此所後，亦後大宗者也。傳云‘何以三年’者，以生己父母三年，彼不生己，亦爲之三年，故發問，比例之傳也。云‘受重者必以尊服服之’者，答辭也。雷氏云：此文當云‘爲人後者，爲所後之父’，闕此五字者，以其所後之父或早卒，今所後其人不定，或後祖父，或後曾、高祖，故闕之，見所後不定故也。云‘何如而可爲之後’，問辭。‘同宗則可爲之後’，答辭。此問亦問比類，以其取後，取何人爲之，答以‘同宗則可爲之後’，以其大宗子當收聚族人，非同宗則不可。謂同承別子之後，一宗之內，若別宗同姓，亦不可以其收族故也。又云‘何如而可以爲人後’，問辭。云‘支子可也’，答辭。以其他家適子當家，自爲小宗，小宗當收斂五服之內，亦不可闕，則適子不得後他，故取支子。支子則第二已下庶子也。不言‘庶子’，云‘支子’者，若言‘庶子’，妾子之稱，言謂妾子得後人，‘言謂’之‘言’，盛氏世佐曰‘當作“嫌”’。適妻第二已下子不得後人，是以變庶言支。支者，取支條之誼，不限妾子而已。若然，適子不得後人，無後亦當有立後之誼也。云‘爲所後者之祖父母’已下之親，至‘若子’，謂如死者之親子。則死者祖父母則當己曾祖父母，齊衰三月也。‘妻’謂死者之妻，即後人之母也。妻之父母、昆弟、昆弟之子，並據死者妻之父母、妻之昆弟、妻之昆弟之子，於後人爲外祖父母，及舅，與內兄弟，皆如親子，爲之著服也。若然，上經直言爲人後，不言爲父，此經直言爲所後者之祖父母，及妻，及死者外親之等，不言死者緦麻、小功、大功及期之骨肉親者，子夏作傳，舉疏以見親，言外以包內。骨肉親者，如親子可知。",
            "对应经文": "爲人後者。",
            "对应序号": "100007"
        },
        {
            "内容": "【通典馬氏融曰】受人宗廟之重，故三年。",
            "对应经文": "爲人後者。",
            "对应序号": "100007"
        },
        {
            "内容": "【夏氏炘曰】喪服屬文之法，有但目所服之人，不加一字，而其誼自見者，如‘斬衰章’之父與君，‘齊衰章’之妻與昆弟、適孫之類是也；有所爲服與所服之人並列者，如‘斬衰章’之諸侯爲天子、妻爲夫、妾爲君，‘齊衰章’之出妻之子爲母、大夫之適子爲妻之類是也；有所爲服與所服之人詳載其異同者，如‘斬衰章’之女子子在室爲父、子嫁反在父之室爲父三年，‘齊衰章’之父卒繼母嫁從爲之服報，之類是也。惟‘斬衰章’之‘爲人後者’四字，但列所爲服之目，不言所服者爲何人。喪服一經中，立文與衆經不同，是以雷次宗疑闕‘爲所後之父’五字，又疑所後之父或早卒，今所後其人不定，或後祖父，或後曾、高祖，故闕之，皆非也。公羊傳曰：‘爲人後者爲之子。’既爲之子，則所後父之斬衰不待言而明。錫恭案，意謂在‘斬衰章’，不待言父而父明。而所後父之九族及外親之服，俱一一如其親生之子，亦不待言而明。是以喪服經中無一言及所後父親屬之服也。假而‘斬衰章’曰‘爲人後者爲所後之父’，則‘齊衰期章’必曰‘爲人後者所後之父在爲所後之母’，‘齊衰三年章’又必曰‘爲人後者所後之父卒則爲所後之母’，其餘世父母、叔父母、昆弟等，將有補之不勝補者矣。此經之所以渾然可貴也。假而所後之父不存，則爲所後父之祖父母、父母承重三年，凡承重者皆然，皆不見於經，不必此處獨闕‘爲所後之父’五字也。",
            "对应经文": "爲人後者。",
            "对应序号": "100007"
        },
        {
            "内容": "【萬氏斯大曰】爲人後之禮，自古有之，蓋専爲大宗而設。所以然者，大宗得祭始祖。始祖功徳最盛，其廟百世不遷。大宗無子，而不爲立後，則始祖不祀，將一族之人皆不知尊祖敬宗，或且忘乎得姓受氏之由矣。故先王制禮，使得立小宗之子以爲之後，以承其祀，儀禮所謂‘受重’也。小宗無子不立後，何則？小宗祀及髙祖，髙祖廟以恩立，親盡則遷。故儀禮唯曰‘大宗收族，不可以絶’，則小宗不立後，可見其立後也以支子，不以適子。傳曰：‘何如而可爲之後？同宗則可爲之後。何如而可以爲人後？支子可也。’又曰：‘適子不得後大宗。’夫其不以適子而以支子者，何也？大宗，尊之統，視小宗之適子亦猶然。爲庶均之，立庶即支子，亦自無嫌。若取小宗之適子，則適子固小宗之繼宗，更當舍適而立庶，在大宗仍不免爲立庶，而已亂小宗適、庶之常。君子不奪人之宗，亦不可奪宗，故不以適子，而以支子也。唯然，故古者非大宗不立後，非支子不後人。族人不輕爲人後，亦不樂爲人後，唯其序所應立，分莫可辭，然後不得已而爲之。夫是以宗法行而人知尊祖敬宗，各安其分也。",
            "对应经文": "爲人後者。",
            "对应序号": "100007"
        },
        {
            "内容": "【黃先生曰】張湛云：‘禮所稱爲人後，後大宗，所以承正統。若非大宗之主，非正統之重，無相後之誼。’以周案，大宗無子，爲之立後，爲正統之重，不可絕也。而小宗亦有五世宗適之重，故喪服‘父爲長子’，傳曰：‘正體於上，又乃將所傳重也。’戴聖、聞人通漢以此長子爲五世之適。鄭據小記‘不繼祖與禰’之文，且謂長子不必五世，則繼祖與禰之小宗亦有正體傳重之誼。其爲之後，亦禮也。若身屬庶子，上不繼祖、禰亦置後，斯乃後世之失爾。",
            "对应经文": "爲人後者。",
            "对应序号": "100007"
        },
        {
            "内容": "【胡氏培翚曰】尊服謂斬衰。",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】云‘同宗則可爲之後’者，‘同宗’猶‘不杖期章’傳之言‘族人’，自親昆弟至極疎遠者，皆同承别子之宗，則皆曰‘同宗’，皆是别子一族之人，則皆曰‘族人’，合親疎遠近言之也。‘同宗則可爲之後’者，謂無問親疎，苟同宗卽可立。明親者有支子則取親者；親者無支子，亦得取疏者。大宗之統，不以無親者可立而或絕也。後人誤以‘同宗’、‘族人’爲專就疏者立文，則豈先王立法，故舍親昆弟之子不立，而立疏者乎？且疏者猶同别子之宗，親者反不同乎？疏者猶爲大宗一族之人，親者反非族人乎？立後自當由親及疏，云‘支子可也’者，案，立支子之法，當先取親昆弟之支子，無則取從父昆弟之支子，又無則取從祖昆弟、族昆弟之支子，又無則取五服外昆弟之支子。誼主乎大宗之收族，而不廢小宗。法立乎尊尊，而用法則先自親親也。程氏瑶田謂立後本意在取疏遠，且謂若主序親，曷爲不可以適子後之。不知古序親之法，以支子與支子相序耳。適子不得後人，本不數之也。謂不專取親則可，謂不主序親則不可。胡氏云：通典載許猛云：‘喪服傳曰：何如而可以爲人後？支子可也。言大宗雖重，猶不奪己之正以後之也。’案，此論是。猛又云：‘小宗無支子，則大宗自絕矣。’此說非。",
            "对应经文": "爲人後者。",
            "对应序号": "100007"
        },
        {
            "内容": "【通典】漢石渠議，大宗無後，族無庶子，己有一嫡子，當絕父祀以後大宗不？戴聖云：「大宗不可絕。言嫡子不爲後者，不得先庶耳。族無庶子，則當絕父以後大宗。」聞人通漢云：「大宗有絕，子不絕其父。」宣帝制曰：「聖議是也。」○魏 劉德問：「以爲人後者，支子可也，長子不以爲後。同宗無支子，唯有長子，長子不後人，則大宗絕後，則違禮。如之何？」田瓊答曰：「以長子後大宗，則成宗子。禮，諸父無後，祭於宗家，後以其庶子還承其父。」晉 范汪祭典云：「廢小宗昭穆不亂，廢大宗昭穆亂矣。先王所以重大宗也，豈得不廢小宗以繼大宗乎？漢家求三代之後，弗得，此不立大宗之過也。豈不以宗子廢絕，圖籍莫紀？若常有宗主，雖喪亂，要有存理，或可分布掌錄，或可藏之於名山，設不盡在，決不盡失。且同姓百代不婚，周道也。而姓自變易，何由得知？一已不知，浙江局刻本，‘一已’作‘夫既’。或容有得婚者，此大違先王之典，而傷自然之理。由此言之，宗子之重於天下，久矣。」汪子甯以爲：「父母生之，續莫大焉。三千之罪，無後爲大。夫立大宗，所以銓序昭穆，彌綸百代，繫之以姓而弗別，綴之以食而弗殊。禮盡於此，誼誠重矣。方之祖考，於斯爲薄。若令捨重適輕，違親就疎，則是生不敬養，沒不敬享。生人之本不盡，孝子之事靡終，非所以通人子之情，爲經代之典。夫嫡子存則奉養有主，嫡子亡則烝嘗靡寄。是以支子有出後之誼，而無廢嫡之文，故嫡子不得後大宗。但云“以支子繼大宗”，則誼已暢矣，不應復云“嫡子不得繼大宗”。此乃小宗不可絕之明文也。若無大宗，惟不得收族耳。小宗之家，各統昭穆，何必亂乎？」汪又曰：「大宗者，人之本也，尊之統也。人不可以無其本，所以立大宗也。上理祖、禰，尊尊之道著矣；下理子孫，親親之誼明矣；旁理昆弟，天倫之理達矣。存則合族以食，序以昭穆，導以德行，別以禮誼；沒則禘祭太祖，陳其親疎，殤與無後莫不咸在。此則孝子之事終矣，立人之道竭矣。小宗之家，五代則遷，安知始祖之所從出，宗祀之所由來？敬宗所以尊祖、禰，不爲重乎？然要當以穆繼昭，既明大宗不可以絕，則支子固當繼祖，是無父者矣。」錫恭案，通典三條皆言族無支子，適子亦可後大宗，非與傳異也。傳所言者經也，通典所言者權也，權所以通經之窮。",
            "对应经文": "爲人後者。",
            "对应序号": "100007"
        },
        {
            "内容": "【段氏玉裁曰】經但言爲所後斬衰三年，則知一切與眞子同矣。故傳約略舉之，曰‘祖父母’者，爲後之曾祖父母也；曰‘妻’者，爲後之母也；曰‘妻之父母’，則爲後之外祖父母也；‘妻之昆弟’，則爲後之舅、之從母也；‘昆弟之子’，則爲後之舅之子、從母昆弟也。言此而内親自期以下，外親自小功以下，可弗覼縷也。錫恭案，此條見經韻樓集卷二。敖氏云：‘傳言妻之昆弟，以見從母；言妻之昆弟之子，以見從母昆弟。’彼云‘以見’，猶在傳所言之外，不知古人言昆弟，多兼男女。段氏直兼從母及從母昆弟言之，爲合古誼，故舍敖而錄段。至妻之昆弟之子，亦兼女子子，可以隅反。",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】記、傳皆以補經，而傳亦或以補記。經云‘爲人後者’，雖可以包見爲後一切之服，而文實主乎所後父，不及其餘，故記補之曰：‘於所爲後之兄弟之子若子。’兄弟，謂族親也，然亦但見旁親，而未及正親、外親，故此傳復補之。記出七十子後學者之徒，而傳得補之者，傳雖子夏所作，容有後師增續者也。又案，傳云：‘爲所後者之祖父母。’則是所後者死而其祖若父尙在。祖若父在而子孫得立後者，繼公云‘以其爲宗子故爾。蓋尊者已老，使子孫代領宗事，亦謂之宗子。所謂宗子，不孤者也。’按，此說大非，宗子不孤，禮與？未爲宗子之適子同，娶妻則父命之，死則族人不爲服齊衰三月，安得立後一事獨異乎？詳傳之意，蓋古者大宗之長子、長孫死而亡子，雖父祖在，未受重者皆得立後。‘父爲長子’傳曰：‘正體於上，又乃將所傳重也。’‘將’者，未然之詞，未傳重而已爲之三年者，以傳重之誼已前定故也。彼此相況，則未爲宗子之適子亦得立後，甚明，以爲宗子之誼已前定故也。豈必代爲宗子始得立後乎？而代爲宗子者，亦豈得有異於未代者，致與已孤之宗子同乎？惟有適子者無適孫，先儒謂，祖在，父不爲長子服斬，則長孫死而父祖皆在者，似不得立後。其父有廢疾者，雖父祖俱在，長孫亦得立後也，以其已爲適孫故也。弻嘗記適孫死立後之禮曰：祖在，適孫亡，無子，以庶孫之子後適孫，使持曾祖重。此‘持重’據其終言之也。庶孫無子，則以族人行屬相當者後適孫。族人兼親疏言。又無，則以庶孫當適處，代持祖重。若小宗，則直以庶孫當適處，不爲適孫立後。當適者，適孫、親昆弟則無論；若從昆弟，則在大宗，當後適孫之父小宗否？於本適，禮皆如攝主。於宗子，此祖在孫立後之禮。證諸經、傳皆合者，不問其代領宗事否也。士禮如此，大夫、諸侯、天子，禮皆如此。惟天子、諸侯無小宗，攝主之事爲異耳。如繼公說，則未領宗事之長子、長孫不得立後，非貴適重正之誼也。代領宗事之長子、長孫，卽不用爲人子孫之禮，而得立後，非嚴父尊祖之誼也。禮 坊記：‘子云，天無二日，土無二王，家無二主，尊無二上。’春秋桓五年，天王使仍叔之子來聘。公羊傳曰：‘仍叔之子者何？天子之大夫也。其稱仍叔之子何？譏。何譏爾？譏父老子代從政也。’九年冬，曹伯使其世子射姑來朝。傳曰：‘諸侯來曰朝，此世子也。其言朝何？春秋有譏父老子代從政者，則未知其在齊與曹與？’解詁云：‘重惡世子之不孝甚。’按，‘從政’謂居其位、有其政也。左傳晉之從政者新謂爲上卿。書序云：‘將遜厥位，讓于虞舜。’注云：‘堯尊如故，舜攝其事。’孟子 萬章篇云：‘堯老而舜攝也。’據此諸文，則自天子達於庶人，父老子可攝其事，不可踐其位、行其禮。攝時所得行之禮，必未攝時卽得行之禮也。而謂祖父在，立後，專爲子孫代領宗事者之禮，非凡適子、適孫所得同乎？繼公說有害正禮，故據經正之。又士之子爲大夫，及大夫之子爲大夫者，此自以有德爲大夫，非父老子代之謂。經言‘大夫爲其子爲大夫者期’是也。又，此是庶子，若適子，則其父必非有采世守者。無子，皆當用大夫禮立後，然亦不外此禮也。此不得取昆弟爲後，若無行屬相當可立者，適子，則其弟爲攝主；庶子，則絕。又案，傳但云‘祖父母’，不云‘父母’者，舉祖父母以見父母也。而顧氏炎武、盛氏世佐皆分‘祖’與‘父母’爲二；程氏瑤田分‘祖父母’三字爲三句；段氏玉裁疑‘祖父母’下奪‘父母’二字。皆非。程氏又謂，此傳以‘祖’建首，不以‘曾祖’建首，以所後者之曾祖卽爲後者之高祖，元孫於高祖無服，故不言。不知祖父母是一人，上可見曾祖父母，下可見父母。此傳之‘祖父母’卽‘不杖期章’首之‘祖父母’也。說文：‘祖，始廟也，从示。’是祖之本誼爲王父廟稱，故喪服經、傳單言‘祖’者多‘祖、禰’之‘祖’，如‘父、祖’之‘祖’，單言者，經惟‘從祖、祖父母’一條，因從之者而渻文，且是論其行屬，非實指其人也。傳惟‘不敢降其祖’，及‘父卒然後爲祖後者服斬’二語，以承經‘祖父母’之文而渻文也，從未有實指王父。文無所蒙，而單言‘祖’者，卽欲單言，亦決不直與‘父母’連文，乖全經言‘祖父母’之例也。今旣直云‘祖父母’，‘祖’下‘父母’上無一‘與’字以相閒，則此三字是專言王父母，不及父母，甚明。如謂所不言者卽無服，則傳亦不言父母。所後者之父母，卽爲後者之祖父母，豈孫於祖父母亦無服乎？尊者惟言祖父母，更無他人，則亦無所謂建首也。段氏知‘祖父母’之不可分，而疑奪‘父母’二字，則與其前所云‘可勿覼縷者’乖矣。程氏又云，所後者之妻、之父母、昆弟、昆弟之子若子者，例在記‘庶子爲父後者爲其外祖父母、從母、舅無服’，爲私外親無服，則是將爲適母外親服也。今爲人後自與庶子爲後者同也。弻案，庶子爲後者爲其母緦，故爲本外親無服。今爲人後者爲其父母期，似未可同也。依兄弟降一等之例，則爲其外祖父母、從母緦，爲其舅、舅之子、從母昆弟，袒免可乎？褚氏寅亮云：‘顧氏炎武以昆弟、昆弟之子俱屬所後者言，則所後者之本宗挂漏反多。說易惑人，斷不可從。’胡氏云：‘所後者之昆弟、昆弟之子，皆屬旁親。下記曰：“于所爲後之兄弟之子若子”，則旁親已包於記“若子”之内，故此傳惟據正親、外親言之，以補經、記所未及也。盛氏說與顧同，皆非。顧氏又以“若子”爲後人者從父昆弟之子，則於傳上下文誼不可通矣，尤非。’弻案，褚說、胡說是也。記云：‘兄弟之子者，謂族親之子行者耳。’必言子行者，取與後之者行屬相當。舉相當者，而尊行卑行皆該乎其中，旁親之服已盡見。故傳惟補言正親、外親也。",
            "对应经文": "爲人後者。",
            "对应序号": "100007"
        },
        {
            "内容": "【胡氏培翬曰】注云‘若子’者，爲所爲後之親如親子者。此子本非親子，但既爲之後，則與親子同，故爲所爲後者之親之服，一如親子之爲之。如爲曾祖齊衰三月、祖父母期之類，是皆親子之服，而爲後者亦如之。故傳云‘若子’也。",
            "对应经文": "爲人後者。",
            "对应序号": "100007"
        },
        {
            "内容": "【曹元弼曰】弻案，爲高祖亦如其親子之服，齊衰三月。又案，所後父非生己之父，而服之與其親子同，尊祖也，猶繼母非生己之母，而服之與己之親母同，尊父也。君子不以親親害尊尊，此以誼與權制者也。以上釋注。",
            "对应经文": "爲人後者。",
            "对应序号": "100007"
        },
        {
            "内容": "【通典‘既練爲人後服父服議’】宋 何承天問曰：「婦人夫先亡，無男，有女已出嫁。婦人亡後，未周，宗族之家乃以兒繼其後。今既更制廬、杖，未知當及亡月一周便練，爲取出後日爲制服之始？」荀伯子答曰：「出後晚，異於聞喪晚稅服也。應以亡月爲周，不以出後日爲制服之始。假使甲有婦及男女，甲死，甲兒持重服，已練，甲兒復死，甲弟乙方以子景後甲，景以‘以’與‘已’同。爲伯持周年服訖，便更制二十五月服。甲婦、女不合先景除服，何容持三周服邪？難者或疑，若使甲服將除，而景始出後，景便是服斬，旬日而除。意謂若服將訖，宜待除服方出後耳，不可使甲婦、女制四周服也。」何重問：「出適之女周而除，心制既過，即吉之後，而來繼之弟，不爲喪始，門庭凶素，靈筵未毀，舛錯深淺，豈稱人情？今謂宜待除服爲後是也。今問不待除者耳。若不服其殘月，便當如知喪晚，特一人未即吉。二條何者爲安？」荀重答曰：「意謂出後未及練者，宜服其殘月，以亡月爲周。若將服竟出後，宜延待服竟。至於去廬即練，綅縞從輕，此自降殺以漸，所謂送死有已，復生有節，非明出後始爲喪主也。又謂爲人後者，在練則練，在綅則綅，何疑服旬便除？然謂此語不通。設使甲死，其婦、女持服已再周，甲弟乙持二子從遠還，始聞喪，以長子景後甲，景弟丁爲伯父追服周，景以出後之故，更綅縞，旬日除：所謂深淺舛錯，不是過也。譬如知喪晚，特一人未即吉，此又所疑也。凡出後晚異知喪晚也。既已制本服，今日月已過，無緣更居再周。若甲之婦、女無事不吉，而來繼之子門庭凶素，此婦、女無容避此凶居，別卜吉宅。又不可使婦、女歌於內，而繼子哭於外。謂應服其殘月。」司馬操難：「爲人後者盡禮於彼，致降於此，所以全受重之道，成若子之誼，豈以真假殊其事，早晚異其制哉？豈不以父子之名，定於受命之辰，加崇之恩，起於辭親之日？大誼昭然，無厭奪之變。而使情節伸而有餘，歲月屈於不足，未知輕重，將欲何附？論云：“甲死，甲兒持服，已練，甲兒死，甲弟乙方以子景後之，景無緣爲伯持周服畢，復更制二十五月服。”難曰：“景以甲練後方來後甲，彼喪雖殺，我重自始，更制遠月，於誼何傷？且昔以旁尊，服不踰齊，今爲其子，禮窮於制。事乖誼異，深淺殊絕，豈宜相蒙，共爲三年？若是大功、小功之親，本服已訖，乃爲之後，亦可計本服之月，以充再周之限。若無服之親，今爲甲嗣，其誼云何？”論云：“甲婦、女無緣持三周服，又不合先景除服。”難曰：“甲婦、女二周終訖，何事三周？吉凶有期，何必顧景？亦猶自遠之兄，始及袒免，居室之弟，久已笙歌，豈得同一？”論云：“或疑甲服垂除，而景出後，景應服斬，旬日而除。意謂延待服除而出後耳。”難曰：“景以禮而行，不及甲始喪，蓋由事趣。且夫堂階絕構，喪位無主，行路悽愴，骨肉悼心，既爲置後，宜及三年之內，情事有寄，豈得持疑以俟吉，視再周之徒過哉！」論曰：「甲死，婦、女持服再周，弟乙二子遠還，以長子景後甲，景弟丁爲伯父追稅服周，而景以出後之故，更居綅縞，旬日而除，舛錯淺深，不復是過。”難曰：“乙之子景今來後甲，既不可與弟丁同稅周服，又不可暫居綅縞，旬日而除，則景於甲之喪，終闕徵服。親爲甲子，而反不如丁有周月之制，處之於三年之地，而絕之於一日之哀，待吉之誼，於此爲躓。”論曰：“甲婦、女無緣避出此凶居，別卜吉宅；又不可婦、女歌於內，繼子哭於外。”難曰：“甲婦雖復縗麻去身，號咷輟響，然素服嫠居，與代長戚，夫何圖於吉宅，何務於謳歌？”」荀伯子答司馬操：‘難曰：“爲人子者奉亡事存，如所生不異，盡禮於彼，而致降於此。”答曰：“同所生者，謂出後及所養耳，不謂垂除而追責使同也。設使所繼者是絕服之親，而繼父有兄弟喪未周，豈可悉追制伯叔周服乎？故知及生則同，已死則異。若本服大功之親，雖數十載之後，猶追爲稅服。至於出後之子，在三年之外，便不爲繼父追服，明既往不可得同也。”難曰：“乙子景今來後甲，既不可與其弟丁同稅周服，又不可制居綅縞旬日而除，既爲甲子而反不如丁，豈有處三年之地而絕於一日之哀乎？”答云：“謂景應先稅周服畢，然後可出後耳。設使甲死已三十年，乙將景、丁從絕域還，始聞甲喪，豈可使景、丁二子同稅周服，然後議出後之事乎？若猶使景居重，甲婦、女平吉已來，或是朝市改易，豈可方納一孝居喪乎？雖復三十年，而丁猶稅服，景不可以反不如丁，得不待稅服畢乎？設使周公更生，不能違此言也。」錫恭案，荀氏與司馬氏論難，司馬氏出於厚，荀氏出於薄。然荀氏謂出後晚異於聞喪晚，猶未誤也。至其謂甲死，再問甲弟乙持二子從遠還，始聞喪，以其長子景後甲，景弟丁爲伯父追周服，景以出後之故更綅縞，旬日除，所謂深淺舛錯，不是過也。宜待除服方出後，則謬甚矣。凡始聞之日，其哀情與始遭喪同，於是有稅服之禮，稅服者有始遭喪之情，斯有始遭喪之服也。夫丁之稅服，以始聞喪也。丁固始聞喪，景獨非始聞喪乎？丁始聞伯父喪，哀情與始遭喪同。景爲之後，豈得哀情不與始遭喪同，而爲之稅服乎？如景者，乃聞喪晚，非出後晚也。追爲重服，夫復何疑？荀氏又謂，甲死已三十年，乙將景、丁從絕域還，始聞喪。若猶使景居重，甲婦、女平吉已來，或是朝市改易，豈可方納一孝居喪乎？則試問之曰：‘設使甲親子從絕域還，始聞甲喪，將追服乎，抑不追服乎？’必將曰‘追服’也。既爲追服，則雖婦、女平吉，猶將納一孝居喪也。夫爲人後者爲之子，景當聞喪之始，即定爲甲之子，則事事當如親子矣，而安得不追服乎？荀氏巧爲規避，乃云俟吉出後。及被詰理屈，又云先稅周服。此所謂遁辭也。司馬氏難之，其言深切著明，至若甲自有男，甲死，甲兒持重服已練，景爲伯父持周年服訖，甲兒復死，乙方以景後甲，此則聞喪已久，本服已訖，特出後晚耳。其哀情不與始聞喪同，而追服使與始聞喪同，則必顏色不稱其情，戚容不稱其服，恐非禮所許也。考之經、記、傳、注，未見明徵，又難比附，姑從蓋闕，容再稽求。",
            "对应经文": "爲人後者。",
            "对应序号": "100007"
        },
        {
            "内容": "【汪氏琬曰】古者大宗而無後也，則爲之置後；小宗則否。夫小宗猶不得置後，况支庶乎？錫恭案，何氏休曰：‘小宗無子則絕。’見莊公二十四年公羊傳注。子夏曰：‘爲人後者孰後？後大宗也。’然則族人而無後也，其遂不祀矣乎？曰：不然也。孔子曰：凡殤與無後者，祭於宗子之家，當室之白，尊於東房。是雖不置後可也。然則無宗支適庶而皆爲之置後，今人之所行，古人之所禁也，不亦大悖於禮與？曰：此禮之變也。葢自宗法廢，而宗子不能收族，則無後者求祔食而無所，其毋乃驅之爲厲乎？故不得已爲之置後也。變也。",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】又，爲人後者必奉父命而出。其無父而當爲大宗後，餘族人無可以易之者，必合族尊長公議立之。錫恭案，隋書 劉子翊傳：‘晉鎮南將軍羊祜無子，取弟子伊爲子。祜薨，伊不服重，祜妻表聞。伊辭曰：“伯生存養己，伊不敢違。然無父命，故還本生。”尚書彭權議：“子之出養，必由父命。無命而出，是爲叛子。”於是下詔從之。’○以上釋爲人後者變禮。",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】適子殤死，庶子當適處，爲父後。知者，喪服小記云：‘丈夫冠而不爲殤，婦人笄而不爲殤。爲殤後者以其服服之。’注言：‘爲後者，據承之也。’殤無爲人父之道，以本親之服服之，曾子問記孔子曰：‘宗子爲殤而死，庶子弗爲後也。’注：‘族人以其倫代之，明不序昭穆，立之廟。其祭之，就其祖而已。代之者主其禮。’據此二文，是適子殤死，庶子代之爲父後之事也。按，小記‘爲殤後’之‘殤’字，直承‘冠不爲殤’之‘殤’字下，則‘殤’明指未冠者。陈氏澔云：是已冠而年在殤限者，仍據其年數謂之‘殤’，則是記上方云‘冠不爲殤’，下卽以冠者爲殤也，不矛盾之甚乎？且旣冠則不謂之殤，不謂之殤則不以殤禮處之，是名正言順而事可成者也。若旣冠之矣，不以殤禮處之矣，而仍謂之殤，是殤成人也，名實亂矣。若爲其後者以父服服之，而謂之‘殤’，是子殤父也，彝倫斁矣。曾子問：‘宗子爲殤而死，庶子弗爲後也。’與此‘殤’字何異？以彼校此，則殤必指未冠者，‘爲殤後’必指後殤者之父，其服必指本親之服無疑也。此注云‘以本親之服服之’，曾子問注云‘族人以其倫代之’，‘本親’卽其倫也，謂昆弟也。其倫本昆弟之倫，其親本昆弟輩之親，今承其處，不爲之服子服，而仍爲之服昆弟服，是以本親之服服之也。本親據行輩上下言，非據族屬親疏言。自親昆弟至無服之昆弟，苟以其倫代之，而爲之服，昆弟服皆得爲本親之服也，與他處以本親爲本宗者異。孔正誼似失之。曾子問之‘庶子’，注以族人言之，猶‘不杖期章’傳云‘族人以支子後大宗’，此傳云‘同宗則可爲之後’，皆合親疏言之，明大宗至重，不可中絕。苟無親者可立爲後，雖疏遠者無不可用也。正誼云：‘此宗子是大宗族人，但是宗子兄弟行，無限親疏，皆得代之。’是嫌無親者在，或疏者不得後大宗，有時絕爾。豈如徐氏乾學所云‘舍親子不立，而立他人之子’者乎？庶子弗爲後者，弗爲之子也，非不承其處也。不承其處，則大宗絕矣。曾子問言‘爲後’，小記言‘爲殤後’。‘爲殤後’與‘爲後’異，而與‘弗爲後’同，以殤不得有後，有後必非殤，而云‘爲殤後’，則是據承之也。若爲後，則此經所謂‘爲人後’，公羊傳所謂‘爲人後者爲之子’是繼其統，非承其處也。庶子弗爲後，謂弗以爲人後之禮後之也。弗以爲人後之禮後之，則以爲殤後之服服之，明矣。爲人後則後於死者，爲殤後則不成爲人後，而後於死者之父。錫恭案，戴記每篇修辭微異。小記屢言‘爲後’，多與‘爲人後’不同，如云‘爲殤後’、‘爲慈母後’是。即言‘爲君母後’、‘爲祖母後’，亦僅見於小記。此修辭不同於他篇也。後儒說爲殤後，多以爲人後例之，故誤。此以辭害志也。曹氏此段辨析最明。蓋古自有爲殤後之禮，以其服服之卽其禮也。爲殤後者，於殤者爲爲殤後，於殤者之父爲爲人後，以爲人後之服服其父，自當以本倫之服服殤者矣。以本倫之服服殤，是以其倫代之，所謂弗爲後也。是則正惟記言‘爲殤後’，故知其爲後於殤者之父也。顧氏炎武以此記爲變禮，謂大宗之子未及成人而殤，取殤者之兄弟若兄弟之子以爲後，以爲人後之服服之如父，不以殤而殺，重大宗也。按此說明與‘宗子爲殤死庶子弗爲後’之文背。又引魯閔、僖事爲證。按，僖爲閔服三年者，閔成君也。成君雖未冠而死，禮與已冠者同，臣子不敢名之爲殤，是臣不殤君之誼也。子於父，猶臣於君。若旣後之，旣爲之子，旣服之如父，而仍名之爲殤，是子殤父矣，恐非禮也。然則記明云爲殤後，則必不服之如父，必不爲之子，以殤無爲人父之道。旣殤之，則不父之也。爲殤後之禮，亦猶繼未踰年之君爾。段氏玉裁明世宗非禮論云：‘春秋經“閔公元年春王正月”，不書公卽位。穀梁傳曰：“繼弑君，不言卽位，正也。”親之，非父也；尊之，非君也；繼之如君父也者，受國焉爾。此所謂繼弑君者，繼子般也。子般者，閔兄，非閔父，且未踰年之君，非成君者也。而傳辭如此，此以見雖繼未踰年之君兄，其禮不必行爲後之禮，其情則一如父子之情。是以春秋原其隱痛之情，與莊、僖不書卽位同也。不敢爲喪君後者，喪君子也，非君也，猶殤子不爲之後也。’案，段誼是也。據此，則爲殤後者情宜與爲後不異，而禮則自行爲殤後之禮，不敢行爲後之禮，明矣。顧氏又謂，禮之制殤服，所以示長幼之節，而殺其恩。大宗重，則長幼之節輕。故殤服有時不異成人，不以宜殺之恩虧尊祖之誼，所謂權也。案，本經記云：‘宗子孤爲殤，大功衰、小功衰皆三月，親則月算如邦人。’如顧氏說，則宗子服殤與成人當不異，無緣别制此服矣。今族人爲宗子之殤者服，既異於服成人，則族人為宗子之殤者後，亦不得不異於後成人也。所謂重大宗、尊祖者，謂得取族人爲後，百世不絕其統爾。今殤者死，而有人承其處，後其父，則成宗子，大宗固不絕矣。旣可重大宗，又得明長幼，不亦善乎？且君未踰年死，未成君，書曰‘子’，其父乃君也，宗子爲殤死，亦未成宗子，其父乃宗子也。不後宗子，而後未成宗子者，亦非所以明宗也。記以‘爲殤後’與‘爲後’服不同，故特明之。若其同也，則爲人後者爲之子，其誼屢見經、傳，不必别言之矣。李氏如圭云：‘宗子爲殤而死，則宗人來後者，惟後死者之父，以昆弟之服服殤死者。’引曾子問、小記爲證，其言可謂至當。此皆適子殤，庶子代爲父後，而不易其倫之明驗也。",
            "对应经文": "爲人後者。",
            "对应序号": "100007"
        },
        {
            "内容": "【賈氏周禮 冢人疏曰】兄死弟及，俱爲君，則以兄弟爲昭穆，以其弟已爲臣，臣子一列，錫恭案，‘列’當爲‘例’。則如父子，故別昭穆也。",
            "对应经文": "爲人後者。",
            "对应序号": "100007"
        },
        {
            "内容": "【通典‘天子爲繼兄弟統制服議’】東晉穆帝 升平五年五月崩，皇太后令立琅琊王丕。哀帝也。儀曹郎王琨議：‘今立之，於大行皇帝屬則兄弟，凡奠祭之文，皆稱哀嗣。斯蓋所以仰參昭穆，自同繼體，在茲一人，不以私害誼，專以所後爲正。今皇太后德訓弘著，率母儀於內，主上既纂業承統，亦何得不述遵於禮？’尚書謝奉議：‘夫帝位自以君道相承。至於昭穆之統，禮，兄弟不相爲後，明誼也。今應上繼康帝，意謂不疑。此國之大事，將垂之來代。’僕射江霦議：‘兄弟不相爲後，雖是舊說，而經無明據，此語不得施於王者。王者雖兄弟，既爲君臣，則同父子。故魯躋僖公，春秋所譏。左傳曰：“子雖齊聖，不先父食。”閔公，弟也，而同於父；僖公，兄也，而齊於子。既明尊之道，不得復敘親之本也。公羊傳曰：“逆祀奈何？先禰而後祖。”穀梁傳曰：“先親後祖，逆祀也。君子不以親親害尊尊。”兄弟也，由君臣而相後，三傳之明誼如此，則承繼有敘，而上下洽通，於誼爲允。應繼大行皇帝。’錫恭案，東晉成帝崩，母弟岳立，是爲康帝。康帝崩，太子聃立，是爲穆帝。穆帝崩，立成帝之子琅琊王丕，即哀帝也。當時議者又有謂當繼成帝，謝奉又議是也。謂當繼康帝，藍田侯臣述、大常臣夷等是也。皆載在通典，以其無豫於爲人後之禮，故不錄。江霦之議最爲得之。",
            "对应经文": "爲人後者。",
            "对应序号": "100007"
        },
        {
            "内容": "【劉氏敞爲兄後議曰】禮，天子之廟，三昭三穆，與大祖而七；諸侯，二昭二穆，與太祖而五。所謂昭者，父道也；所謂穆者，子道也。天子、諸侯未必皆身有子，故或取於兄弟之子以爲嗣。親同，則取其賢者；賢同，則取其長者；長同，則取其吉者。非兄弟之子，則弗取，故不以諸父爲嗣，父尊也；不以諸兄爲嗣，兄亦尊也；不以諸弟爲嗣，弟，已之倫也。此古者五廟、七廟之序，以昭穆不相越，迭毁不相害也。至乎後世，國家多事，或傳之諸兄，或傳之諸弟，盖有不得已焉，則禮散久矣。然既已受國家、天下，則所傳者雖非子，亦猶子道也；傳之者雖非其父，亦猶父道也。以天下、國家爲重矣。春秋，僖公實閔公之兄，閔公遭弑，僖公書‘即位’，錫恭案，‘書’上脫‘不’字。明臣子一體也。公孫嬰齊卒，春秋謂之‘仲嬰齊’，以謂爲人後者爲之子，當下從子例，不得復顧兄弟之親，稱‘公孫’也。徐氏乾學曰：引公羊傳仲嬰齊卒未確。蓋大夫傳世之法與天子、諸侯殊。春秋之誼，有常有變。夫取後者不得取兄弟，此常也。既已不可及，取兄弟則正其禮，使從子例，此變也。故僖公以兄繼弟，春秋謂之子。嬰齊以弟繼兄，春秋亦謂之子。所謂常用于常，變用於變者，既正其名，則僖公不得不以閔公爲昭，歸父不得不以嬰齊爲穆。既正其昭穆，則迭毀之次不得不以一代一也。自漢世以來，皆曰‘兄弟不相爲後’，不當以昭穆格之，則天下受之誰乎？凡人君以兄弟爲後者，必非有子者也。引而爲嗣，臣子一體矣。而當嗣者反以兄弟之故，不繼所受國而繼先君，則是所受國者竟莫有嗣之者也，不可，一矣。生則以臣子事之，死則以兄弟治之，忘生悖死，不可，二矣；己實受之後君，不受之先君，今當自繼先君者，不惟棄後君命己之命，又當廢先君命兄之命，不可，三矣；天下、國家則歸之己，而父子之禮則耻不爲，不可，四矣。徐邈曰：‘若兄弟昭穆者，設兄弟六人爲君，至其後世，當祀不及祖、禰。’此又妄之甚者。禮有所極，誼有所斷。爲之後者爲之子，所以正授受、重祖統也。兄弟六人相代爲君，亦六代，祀祖、禰矣。假令非兄弟相代，其祖亦當遷矣，不得故存也。即如此言，使有兄弟六人爲君，各自稱昭，是有十三廟也，又其最後一君，當上繼先君，而五君終爲無後也，豈其所以傳重授國之意乎？禮，爲人後者降其私親。設兄弟六君，故當各自爲嗣，誼不可曲顧其親，何說祀不及祖、禰哉？凡言禮者，惡其謟時君之意。苟曰益廣宗廟，大孝之本，而不詳授受之道，春秋之誼，使當傳國者不忍以國與其宗，曰‘非吾子也’，當受國者又不肯以臣子之道事其君，曰‘非吾父也’，至令宗廟猥衆，昭穆駢積，而鬼有不嗣，推生嗣死，獨何悖哉！",
            "对应经文": "爲人後者。",
            "对应序号": "100007"
        },
        {
            "内容": "【徐氏乾學曰】王侯之家，臣子一例。當其生也，既可以諸父昆弟爲臣；則其死也，豈不可以諸父昆弟爲子？故弟而繼兄之統，弟即子也；即兄而繼弟之統者，兄亦子也。",
            "对应经文": "爲人後者。",
            "对应序号": "100007"
        },
        {
            "内容": "【段氏玉裁明世宗非禮論曰】喪服，斬衰三年者，一曰‘父’，傳曰：‘父至尊也。’二曰‘諸矦爲天子’，傳曰：‘天子至尊也。’三曰‘君’，傳曰：‘君至尊也。’五曰‘爲人後者’，傳曰：‘何以三年也？受重者必以尊服服之。何如而可爲之後？支子可也。’公羊傳曰：‘爲人後者爲之子也。’是則凡受重者必斬衰三年，與眞子同。所以必斬衰三年者何也？爲之子也。經文當云‘爲人後者爲所後之父’，而闕此五字者，先儒雷氏云，所後其人不定，或後祖父，或後曾、高祖，故闕之。雷說是也，而未盡。曹氏元弼曰：段引雷說，只斷章取誼，不在其立說本意。或後兄，或後弟，或後從祖錫恭案，當云‘從祖祖父’，下同。若從祖父，或後兄弟之子若兄弟之孫，若而人者，後之人皆必服斬衰三年，葢所後者旣有君有天子之尊，故爲之三年者，凡爲臣爲諸侯者所同也。而爲之子三年，則爲後者所獨也。後父行者三年，後祖父、後高曾祖父、後兄、後弟、後從祖若從祖父、後兄弟之子若兄弟之孫，亦皆三年。故禮經有‘爲祖後者服斬’之文。春秋，僖爲閔三年，春秋左傳之言‘逆祀’，謂閔、僖爲父子。國語謂閔、僖爲昭穆，謂閔祖，謂僖親，是可知兄之爲弟後也。○【又曰】春秋經：‘僖元年。’不書‘公卽位’。公羊傳曰：‘公何以不言卽位？繼弑君子，不言卽位，此非子也，其稱子何？’經無‘子’字，傳直云‘稱子’，以見僖之繼閔與莊之繼桓無二例。莊元年傳曰：‘公何以不言即位？春秋，君弒，子不言即位。’臣子一例也。何休曰：僖公繼成君，閔公繼未踰年君。禮，諸侯臣諸父兄弟，以臣之繼君，猶子之繼父也。其服皆斬衰，故傳稱‘臣子一例’。此謂臣繼統與子繼統無異也。天子、諸矦無子，則同宗中受重者本皆臣也。臣而爲之子，與眞子無異，故僖可以偁閔子。鄭君魯禮禘祫議曰：‘閔以二年秋八月薨，僖二年除喪。’晉 張靖之言曰：‘僖公爲閔三年。’此兄爲弟後服三年之證也。春秋經，‘文二年八月丁卯，大事于大廟，躋僖公。’左氏曰：‘逆祀也，禮無不順，而逆之，可謂禮乎？子雖齊聖，不先父食，久矣。’此左氏謂閔、僖爲父子也。國語曰：‘夏父弗忌爲宗，蒸，將躋僖公。宗有司曰：“非昭穆也。”弗忌曰：“我爲宗伯，明者爲昭，其次爲穆。”’此兄弟異昭穆如父子之證也。公羊傳曰：‘何言乎升僖公？譏逆祀也。其逆祀柰何？先禰而後祖也。’穀梁傳曰：‘躋，升也，先親而後祖也，逆祀也。’此皆謂閔於文爲祖，僖於文爲禰也。禮 喪服曰：‘始封之君不臣諸父、昆弟；始封之子不臣諸父而臣昆弟；始封之孫盡臣諸父、昆弟。’盡臣諸父、昆弟者，繼其統者皆臣而子也。其廟制，以次祧毁，一如眞高、曾祖父之制。葢如是而後得謂之‘受重’，不則己之重受於何所？天子、諸矦以重之相授受爲父子，不必倫序相蟬聯爲父子，所以敬天命、崇大寶，不則疑於天命已去、大寶已墮、國統中絶。一死一生，相爲授受，夏始傳子，殷有及王，其道無二。國語說幽王至敬王十四世，其中桓王乃平王之孫，以蟬聯者言之，則當云十五世。史記說仲丁至陽甲九世，其間多兄終弟及，以蟬聯言者之，則僅五世；說泰伯至壽夢十九世，若泰伯、虞仲爲一世，則僅十八世。是知天子、諸矦以重相授受爲世數也。",
            "对应经文": "爲人後者。",
            "对应序号": "100007"
        },
        {
            "内容": "【徐氏乾學曰】卿、大夫以下繼世與天子不同。天下不可一日無天子，國不可一日無君，是故繼嗣不立則取於旁支。以弟後兄可也，以兄後弟可也，甚至以叔後姪，古亦爲之。君之生存，旣已盡臣其諸父、昆弟，身没而旁支入繼，必爲之服斬衰。旣爲之服斬衰，即以祖、禰事之可也。大夫則不然，以别子爲祖，亦不能臣其宗族，繼世相傳，以宗法齊之而已。春秋之法，大夫以罪廢逐，不得入宗廟。即思其先世，而爲之立後，亦直以廢逐者之兄弟代主大宗之祀。世及相傳，而不及於廢逐者之子姪，錫恭案，‘姪’疑‘姓’之誤。正所以嚴昭穆之序也。",
            "对应经文": "爲人後者。",
            "对应序号": "100007"
        },
        {
            "内容": "【金氏榜曰】廟有昭穆，父爲昭，子爲穆。說者謂兄弟立廟者宜同昭穆。榜案，此大夫、士之禮，不得上通於天子、諸侯。大夫、士以宗法辨親疎長幼之叙，故兄弟不相爲後，同昭穆。錫恭案，金氏云‘大夫、士，兄弟不相爲後’，是也；云‘同昭穆’則鮮矣。如上徐氏說代廢逐者爲宗子，則廢逐者不立廟。如下曹氏說宗子未有後，庶子攝主，則庶子當家，小宗自爲立廟，而不立廟於宗子之家。則大夫亦鮮同昭穆者。天子、諸侯盡臣諸父、兄弟，臣子一例，故兄弟及諸父繼綂者，與子繼父同，分昭穆。",
            "对应经文": "爲人後者。",
            "对应序号": "100007"
        },
        {
            "内容": "【黃先生曰】春秋書‘躋僖公’，又書‘仲嬰齊卒’。公羊傳云：‘躋僖公，逆祀也。其逆祀柰何？先禰而後祖也。嬰齊爲兄後，爲人後者爲之子也。其稱‘仲’何？以王父字爲氏也。’以周案，禮，天子、諸侯盡臣諸父、兄弟，臣子一例，故左傳以閔、僖爲父子，公、榖誼同是也。大夫不得臣兄弟，歸父何得子嬰齊？何休云：‘僖公以臣繼閔公，猶子繼父，故文公於閔公猶祖也。嬰齊弟，無後兄之誼，故不言“仲孫”，明不與子爲父孫。’何說是也。諸侯奪宗，不可拘以宗㳒。大夫以下，以宗㳒齊之而已。或拘兄弟同昭穆之說，閔、僖不得爲父子；或據爲人後者爲之子之說，并謂歸父可以子嬰齊，胥失之矣。",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】士、庶人大宗無後，族人無子行、孫行可立者，或昆弟用攝主之禮，可乎？錫恭案，此論攝主，不及大夫，微誤。",
            "对应经文": "爲人後者。",
            "对应序号": "100007"
        },
        {
            "内容": "【通典‘爲曾祖後服議’】晉 何琦議以爲：‘卿、士之家別宗無後，宗緒不可絕，若昆弟以孫若曾孫後之，理宜然也。禮緣事而興，不應拘常以爲礙也。魏之宗聖，遠繼宣尼；琦從父以孫紹族祖；荀顗無子，以兄孫爲嗣：此成比也。’宋 庾蔚之謂：‘閒代取後，禮未之聞。宗聖，時王所命，以尊先聖，本不計數，恐不得引以爲比也。’",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】禮，大宗無子，取族人支子爲後；族無支子，則當如石渠議戴聖所云，同宗適子絕父，以後大宗。鄭志田瓊所云，以適子所生庶子還承其父也。若族人少，或并無適子，或雖有而有廢疾，不可立，惟有孫行，若曾、、元行者，大宗不可絕，自當以孫行後祖行矣。以孫後祖，中闕父一世，則祖卽父，孫卽子，其禮自當行爲人後之禮，與爲祖後禮殊。此謂所後者本未有子，或有子殤死，不得立後，而合族親疎無子行可爲己後者也。若有子成人而死，則本當取孫行爲子後，於己依爲祖後之常。若己子殤，己當立子行爲後，而族人惟極疏遠者有子，則卽當取以爲後，而不取親者之孫，以己是大宗，凡同在繼别之宗者，皆可爲之後。間代取後，非禮之常，不可以己之私恩輕變昭穆之序也。田氏所云，適子出後大宗，還以所生庶子後其父者，此禮亦如間代取後，爲祖斬衰，祭則以祖爲禰。",
            "对应经文": "爲人後者。",
            "对应序号": "100007"
        },
        {
            "内容": "【通典‘孫爲祖持重議’】 劉寶以爲：「孫爲祖不三年。喪服云“孫爲祖周”，案，小記：“爲祖後者爲祖母三年。”二文不同，何以爲正？答曰：經無“孫爲祖三年”之文，小記所云“爲祖母三年”，自謂無後，養人子以爲孫者耳。喪服云，爲人後者三年。爲人後者或爲子，或爲孫，故經但稱‘爲人後’，不列所後者名，所以通人無貴賤，爲人後者用此禮也。若荀太尉無子，養兄孫以爲孫，是小記所謂‘爲祖後’者也。夫人情不殊，祖所養孫猶子，而孫奉祖猶父，故聖人稱情以定制，爲人後者無復父祖之差，同三年也。喪服傳，父卒然後爲祖後者斬，此謂嫡孫爲祖喪主，當服斬，不解傳意，小記與傳但解經意耳。傳稱者，此祖後，為父之長子，祖之嫡孫也，以上厭於父，父亡然後乃下爲長子斬，非孫上爲祖斬也。」王敞難劉寶曰：「喪服小記“祖父卒，爲祖母後者三年”，此謂孫爲祖後者。喪服：「父亡，爲母三年。」言爲祖母三年，祖父三年可知也。爲人後者，以當收族而嚴宗廟也，必以同宗支子擇其昭穆之倫而立之不得，高祖無子，而立元孫之序。嚴宗廟者，亦可以在繼養，使鬼神有所享也。按，士二廟，若立元孫，則所嚴之祖不及曾、高，而祖、禰無鬼，將何所饗乎？荀太尉秩尊，其統宜遠，親廟有四，孫之所得祭高祖也，則於太尉爲祖，子所得祭高祖也。錫恭案，此句疑衍。今立孫，但得祭祖，而使曾祖不食，是則先人將恐於爲厲，故知非立後之道也。又臣從君服每降一等，喪服，爲君之祖服用，錫恭案，‘用’當作‘周’。制君服三年，明之也。若如論意，謂小記所言是爲長子服者，又當言“父卒，然後爲子三年”，不得言“祖父卒，而爲祖母後者三年”。又養人子爲己孫，與己自有孫豈異哉？　’國子博士吳商答劉寶議曰：「按，禮貴適重正，所尊祖、禰，繼代之正統也。夫受重者，不得以輕服服之。是以孫及曾、元，其爲後者皆服三年，受重故也。且絕屬之宗來爲人後者，服之，如今嫡孫爲後，而欲使爲祖服周，與眾孫無異，既非受重之誼，豈合聖人稱情之制耶？且孫爲祖正服周，祖爲孫正服九月，嫡孫爲後，則祖爲加服周，孫亦當加祖三年，此經之明據也。今欲使祖以嫡加孫，孫以庶服報祖，豈經意耶？又欲使絕屬之孫同於嫡孫，豈合人情？」錫恭案，如劉氏說嫡孫不三年，絕屬，養爲孫者三年，顛倒殊甚。吳氏云同辭猶寬假。成洽論云：「嫡孫傳重，不服斬也。夫服以三年爲至重，故以至尊至親者處之。自此以往，上下降殺一等，經之例也。服父三年，服祖宜周，而傳云「父卒爲祖後者服斬」，爲嫡孫者依此爲制，若其必然，越於常例。後祖服異，禮之重事，宜見斬衰之經，不應闕而不記也。且子爲父三年，父爲長子亦三年，若嫡孫爲祖如子，則祖爲嫡孫亦當如父爲長子，不得爲之周也。」吳商曰：「凡人爲後者尚如父，今孫爲祖後，而欲使爲祖周，與眾孫無異，豈是爲後之謂乎？且祖爲孫正服九月，今嫡孫爲後，祖加之周，孫亦加祖三年，經之明誼也。今使祖加孫服，而孫不加祖服，豈經誼哉！且經云“臣爲君祖父母服周”，從服，例降一等，則君爲祖服斬矣，此非經義耶，何竟闕而不記也？論又云“孫爲祖，如子爲父”，則祖爲孫亦當如父爲長子者。且孫爲後，加一等，服三年，祖亦加孫一等，服周。如論之意，欲使祖加孫二等，而孫加祖一等，此豈經例，而云傳不通乎？」通典又載虞純說，略云：‘嫡孫於古則有殊制，於今則無異等。宜無承重之制。’錫恭案，此說本非釋禮經，故通典又引劉智，以爲非從古制也。今皆不錄。試評曰：錫恭案，此杜氏佑說。夫人倫之道有本焉。重本，所以重正也；重正，所以明尊祖也；尊祖，所以統宗廟也。是以宗絕而繼之，使其正宗百代不失也。其繼宗者，是曰受重，受重者必以尊服服之，若不三年，豈爲尊重正祖者耶？傳曰：「爲人後者，同宗支子可也。」下云爲嫡孫，言不敢降其正也。是乃宗絕則嫡孫，無孫則支子，承重，其所承重，皆三年也。且祖重適孫，服加一等，孫承重而服祖，不加，何乃孫卑反厭祖尊？非禮意也。以情求理，博士吳商議之當矣。",
            "对应经文": "爲人後者。",
            "对应序号": "100007"
        },
        {
            "内容": "【通典‘孫爲庶祖持重議’】晉 劉智釋疑：‘問者曰：“禮，孫爲祖後三年者，以其當正統也。庶子之長孫，既不繼曾、高祖，此孫爲庶祖重三年不？”答曰：“繼祖者，不唯謂大宗也。按，喪服傳與小記皆云：‘庶子不爲長子三年，不繼祖與禰也。’兩舉之者，明父之重長子，以其當爲禰後也。其所繼者，於父則禰，於子則祖也。錫恭案，劉氏解小記非，辨見上。其謂繼禰小宗爲長子三年，固是也。父以己當繼祖，故重其服，則孫爲祖後者不得輕也。然則孫爲祖後皆三年矣。且甲，眾子也，生乙，乙生景，而乙先卒，景爲長子孫而後甲。甲亡，景爲甲三年，則甲是庶子，無嫡可傳，若不三年，則景爲乙之嫡子，而闕父卒爲祖後之誼也。’博士杜琬云：‘曾祖是庶，而祖父是嫡，又是嫡孫矣。若庶祖無嫡可傳，則非正體乎上傳重之誼也。既無大夫、士之位，無嫡統之重，孫爲庶人，父雖亡而有諸父，其孫生不主養，祭非所及，而所攝一家之重，居諸父之右，祖無重可傳，而孫以重自居，爲父長子而以嫡孫繼祖，推情處禮，於誼爲乖。凡祖是庶而父爲長，宜服齊縗。’王敞議曰：‘凡所重，明是先祖之體，蓋非爵土財計之謂。至於庶子之子爲繼禰之宗，則得爲其子三年矣。父尊其禰，而子替祖服，不貴正體，而必云爵土，忽其敬宗，而重其財計，承財計則爲之服斬衰，無產業則廢三年，此非誼矣。又經有爲君之祖服周，是爲臣從君服。從服例降一等，此則君爲祖三年矣。既爲君而有父祖之喪，謂父、祖並有廢疾，不得受國，而己受位於曾祖者也。祖不受國，無重可傳，而猶三年，斯蓋正統貴體之誼，不必以爵土傳己也。體存則就養無方，亡則庶子不祭，所以達孝明宗，吉凶異制，故知生不主養者，無害死掌其祀也。而云祭非所及，乖乎周、孔之意爾，人無祖矣。’束皙議曰：‘經云“臣服君之祖周”，此君爲祖三年也，是祖有廢疾不襲統也，然則無爵可傳，身不主祭，與庶子何異？而孫猶服斬，誼例昭然。大宗之弟皆稱祖立廟，而自爲其子孫所奉，即所謂小宗之緒，主其祖父之祀，豈可自同眾孫，不服三年哉？’宋 庾蔚之謂：‘祖庶父嫡，己承父統，而不謂之繼祖，則祖誰當祭之？所謂繼，是承其後，爲之祭，故云傳重，而服之斬。若杜琬所言，祖、父俱嫡，乃是繼曾祖耳。祖雖非嫡，而是己之所承，執祭傳統，豈得不以重服服之乎？己服祖以斬，故祖亦服己以周。錫恭案，此語可商。子不爲長子斬，則亦不爲嫡孫期。蓋由孫言之，主祖之祭與受祖之重不殊；由祖言之，己未嘗受重，則無重可傳。此嫡孫雖服祖以斬，而庶祖不爲嫡孫服期。即下文所云‘以尊加卑異於卑加尊也’。長子之服，誼則不同，要須己身承祖禰之正，乃得爲長子斬。錫恭案，此二語亦誤。以尊加卑異於卑加尊也。’錫恭案，據庶子之身，爲長子不得斬，而適孫爲己得斬。所異在此。庾氏所謂‘異’，猶承前誤也。",
            "对应经文": "爲人後者。",
            "对应序号": "100007"
        },
        {
            "内容": "【通典‘嫡孫亡無後次孫爲祖持重議’】晉 萬蔣問范宣：‘嫡孫亡，無後，次子之後可得傳祖重不？’宣答曰：‘禮，爲祖後者三年，不言嫡庶則通之矣。無後猶取繼，況見有孫而不承之耶？庶孫之異於嫡者，但父不爲之三年，祖不爲之周，而孫服父、祖不得殊也。’錫恭案，此嫡孫先亡，無後，次子之後當後嫡子，故得承祖重而服三年，與下條不同。",
            "对应经文": "爲人後者。",
            "对应序号": "100007"
        },
        {
            "内容": "【通典‘孫持重在喪而亡次孫代之議’】晉或人問徐邈：‘嫡孫承重，在喪中亡，其從弟已孤，又未有子姪相繼，疑於祭事。’邈答：‘今見有諸孫，而祖無後，甚非禮意。禮，宗子在外，則庶子攝祭，可依此，使一孫攝主，攝主則本服如故。禮，大功者，主人之喪，猶爲之練祥再祭，況諸孫耶？若周既除，當以素服臨祭，依心喪以終三年。’宋 江氏問：‘甲兒先亡，甲後亡，嫡孫傳重，未及中祥，嫡孫又亡，有次孫，今當應服三年不？’何承天答曰：‘甲既有孫，不得無服三年者，謂次孫宜持重也。但次孫先以制齊縗，今得便易服，當須中祥，乃服練、居堊室耳。昔有問范宣云：“人有二兒，大兒無子，小兒有子，疑於傳重。”宣答：“小兒之子應服三年。”亦粗可依。’錫恭案，范氏所云，本是次子之子，何氏云次孫容適子之支子，亦微不同。裴松之答何承天書曰：‘禮，嫡不傳重，傳重非嫡，皆不加服，明嫡不可二也。范宣所云次孫，本無三年之道。若應爲服後，次孫宜爲喪主，終竟三年，而不得服三年之服也。’何承天與司馬操書論其事，操云：‘有孫見存，而以疎親爲後，則不通。既不得立疎，豈可遂無持重者，此孫豈不得服三年耶？嫡不傳重，傳重非嫡，自施於親服卑，無關孫爲祖也。’　按，庾蔚之謂：‘嫡孫亡，無爲後者，今祖有眾孫，不可傳重，無主，次子之子居然爲祖持重，范宣議是也。嫡孫已服祖，三年未竟而亡，此重議已立，正是不得卒其服耳。猶父爲嫡，居喪而亡，孫不傳重也，次孫攝祭，如徐邈所答。何承天、司馬操並云接服三年，未見其據。’",
            "对应经文": "爲人後者。",
            "对应序号": "100007"
        },
        {
            "内容": "【通典‘父未殯而祖亡服議’】晉 虞喜案：「賀循喪服記云：“父死未殯而祖父死，服祖以周；既殯而祖父死，則三年。此謂嫡子爲父後者也。父未殯服祖以周者，父屍尚在，人子之誼未可以代重也。”喜以爲，三禮無有此條，始是脫失。浙江局本，‘始’作‘殆’。祖父正統，非爲旁親。若父死未殯，服祖但周，則祖無倚廬，傳重在誰？假使祖爲國君，己爲嫡孫，祖歿己嗣，此受封於祖，祖之群臣服祖三年，而己爲嫡孫，則服一周，齊縗送葬，斬杖無主，雖云屍在未忍，如大父何？」大父，祖也。宋 庾蔚之謂：「禮云：“三日而不生，亦不生矣。”故君薨未斂，入門，升自阼階，明以生奉之也。父亡未殯，同之乎存，是父爲傳重正主，己攝行事，事無所闕。虞喜何謂無倚廬乎？孝子之所寢處，不關於主，闕之何嫌？若祖爲國君，五屬皆斬，則孫無獨周之誼。按，賀循所記，謂大夫、士也。」",
            "对应经文": "爲人後者。",
            "对应序号": "100007"
        },
        {
            "内容": "【通典‘父喪內祖亡作二主立廬議’】晉 韓伯爲殷靈符問，或人答云：「昔亡伯喪未除，而祖母見背，從兄不廢父喪主，而爲祖母居廬。郤太尉來弔，不以爲非禮也。」宋 庾蔚之謂：「父喪內祖又亡，則應兼主二喪。今代以廬爲受弔之處，則立二廬是也。人爲父喪來弔，則往父廬之所；若爲祖喪來弔，則往祖廬之所。」　　",
            "对应经文": "爲人後者。",
            "对应序号": "100007"
        },
        {
            "内容": "【鄭志】趙商問：‘己爲諸侯，父有廢疾，不任國政，不任喪事，而爲其祖服。制度之宜，年月之斷，云何？’答云：‘父卒，爲祖後者三年斬，何疑？’趙商又問：‘父卒爲祖後三年，已聞命矣。所問者，父在爲祖如何？欲言三年，則父在；欲言期，復無主。斬杖之宜，主喪之制，未知所定。’答曰：‘天子、諸侯之喪，皆斬衰無期。’又見下‘不杖期章’疏。",
            "对应经文": "爲人後者。",
            "对应序号": "100007"
        },
        {
            "内容": "【曹氏元弼曰】陳氏立白虎通疏證云：‘爲後有二：一則大宗無子，立小宗支子爲後。“斬衰章”爲人後者是也。一則或祖有廢疾及他故不立，或父若祖先死，今君受國於曾祖若祖，亦當伸其本服，爲服三年。’弼案，陳氏分别爲後之誼，是也。後大宗者不後其父母，故曰‘爲人後’。若爲祖後者，則仍爲其父後也。若己父是庶，而己爲祖承重，則必後於世父之爲大宗者，而所後父先卒也。爲世父後則亦是爲人後，當降其父母者。然旣爲所後父之子，則爲所後父之父持重，亦是爲祖後，與父爲長子而死己爲祖後者禮同，亦不以爲所後祖服重，而或降所後母也。蓋論爲所後父持重，則曰‘爲人後’，以父誼先屬本生也。論爲所後祖持重，則曰‘爲祖後’，以父誼已屬所後父也。爲人後之誼，惟繫於所後之一人爾。若適子殤死，庶子當適處，爲父後而卒，其子爲祖後，則皆如適孫。",
            "对应经文": "爲人後者。",
            "对应序号": "100007"
        },
        {
            "内容": "【黃氏幹曰】爲曾祖後者服斬。見儀禮經傳通解續 補服。徐氏乾學曰：‘注疏中絶無“爲曽祖後者斬衰三年”句，特因鄭氏“今君受國於曽祖”語有類於曾孫承重，故黃氏取以補之。’錫恭案，黃氏以此條爲本於疏，故徐氏辨之如此。又案，爲高祖後可類推。○以上釋爲祖及曾祖後。",
            "对应经文": "爲人後者。",
            "对应序号": "100007"
        },
        {
            "内容": "【通典‘出後者卻還追服所後父議’】范甯問孔德澤云：「甲無子，取其族子乙爲後。所生父沒，降服周。甲晚自生子，乙歸本家。後甲終，乙當有服不？若服，當制何服？」孔答曰：「代人行之，似當無服。繼母嘗爲母子，既出服周。推此粗可相況。」范又難：「必當有服，未辨服之定準。云繼母既出服周，此禮所出爲分明釋耳。」孔又答云：「繼母出爲服周，是父沒而嫁，賀循要記亦謂之‘出’。當以捨此適彼，不獨在嫁，可以意領，故不必繼於本也。」江熙難范云：「往因禮親，反因禮疎，何嫌頓盡乎？未若相遺於江湖，既還，宜各反服也。」宋 庾蔚之云：「嘗爲父子，愛敬兼加，豈得事改，便同疎族？方之繼母嫁，於情爲安。」錫恭案，江氏熙用莊子語，由於當時習尚，不必以辭害意。",
            "对应经文": "爲人後者。",
            "对应序号": "100007"
        },
        {
            "内容": "【疏】自此已下，論婦人服也。婦人卑於男子，故次之。案，曲禮云：‘天子曰后，諸侯曰夫人，大夫曰孺人，士曰婦人，庶人曰妻。’后以下皆以誼稱，士、庶人得其總名。‘妻’者，齊也。婦人無爵，從夫之爵，坐以夫之齒，是言妻之尊卑與夫齊者也。若然，此經云‘妻爲夫’者，上從天子，下至庶人，皆同爲夫斬衰也。傳言‘夫至尊’者，雖是體敵齊等，夫者猶是妻之尊敬。以其在家天父，出則天夫。又，婦人有三從之誼：在家從父，出嫁從夫，夫死從子。是其男尊女卑之誼，故云夫至尊，同之於君、父也。",
            "对应经文": "妻爲夫。傳",
            "对应序号": "100008"
        },
        {
            "内容": "【通典馬融曰】婦人以夫爲天，故曰‘至尊也’。",
            "对应经文": "妻爲夫。傳",
            "对应序号": "100008"
        },
        {
            "内容": "【又雷次宗曰】言‘妻’以明其齊，所以得稱夫也。",
            "对应经文": "妻爲夫。傳",
            "对应序号": "100008"
        },
        {
            "内容": "【李氏如圭曰】父者，子之天；君者，臣之天；夫者，妻之天。三者皆至尊，故以斬服服之。",
            "对应经文": "妻爲夫。傳",
            "对应序号": "100008"
        },
        {
            "内容": "【欽定義疏】子爲父，臣爲君，妻爲夫，此三綱也。從此遞生他服，而不爲他服之所生，遞殺他服，而不爲他服之所殺。制服之本存焉耳。",
            "对应经文": "妻爲夫。傳",
            "对应序号": "100008"
        },
        {
            "内容": "【胡氏培翚曰】案，曲禮云：‘庶人曰妻。’而哀公問云：‘昔三代明王之政，必敬其妻子。’則妻之稱上下通之，故言妻，以見爲夫斬衰之服亦上下同也。○妻爲夫、妾爲君，傳皆以至尊釋之者，亦家無二尊之誼也。",
            "对应经文": "妻爲夫。傳",
            "对应序号": "100008"
        },
        {
            "内容": "【曹氏元弼曰】喪服小記云：‘婦人不爲主而杖者，姑在爲夫杖。’注：‘姑不厭婦。’此與‘大夫之適子爲妻不杖’、‘士之適子爲妻不以杖卽位’對文。彼子爲父厭，此婦不爲姑厭也。姑不厭婦，與祖不厭孫誼同。蓋子以父爲至尊，從父而事祖，不得專達於祖，祖尊遠，故不厭孫也。婦以夫爲至尊，從夫而事舅姑，不得專達於舅姑，舅姑尊遠，故不厭婦也。子天父、妻天夫之誼於此著矣。又案，禮始於謹夫婦。夫婦者，三綱之首，五倫之最先者，其法象取諸天地，故周易 序卦傳曰：‘有天地然後有萬物，有萬物然後有男女，有男女然後有夫婦。’文言傳說坤六三之誼曰：‘地道也，妻道也，臣道也。’禮 郊特牲記說親迎曰：‘男先於女，剛柔之誼也。天先乎地，君先乎臣，其誼一也。’白虎通曰：‘夫有惡行，妻不得去者，地無去天之誼也。’然則夫婦之道，天地之誼也，故本經‘不杖期章’‘女子子適人者爲其父母’傳曰：‘爲父何以期也？婦人不貳斬也。婦人不貳斬者何也？婦人有三從之誼，無專用之道，故未嫁從父，旣嫁從夫，夫死從子。故父者子之天也，夫者妻之天也。婦人不貳斬者，猶曰不貳天也，婦人不能貳尊也。由是觀之，夫之尊也至矣。又案，本經傳曰：‘夫妻一體也。’又曰：‘夫妻牉合也。’郊特牲曰：‘共牢而食，同尊卑也。故婦人無爵，從夫之爵，坐以夫之齒。’昏義曰：‘共牢而食，合巹而酳，所以合體同尊卑，以親之也。’夫夫與妻合體，而妻無敢離；夫與妻同尊卑，而妻無敢異。此卽所謂婦人從夫無專用之道，體之正以尊之也。天地合而萬物興，地承天也；夫婦合而家道成，婦從夫也。其誼一也。且先王之正名，以定分也，蓋有道矣。夫稱其配曰‘妻’，妻者，齊也，同心相偶之誼也。妻稱其良曰‘夫’，夫者，扶也，自上引下之謂也。夫妻也者，扶之使齊也。妻又曰婦，婦者，服也，見扶而服從之也。是故夫妻合言則曰同尊卑，以夫對妻則曰妻至親，以妻對夫則曰夫至尊。三者誼實合一，以‘夫至尊’一言括之可矣。先王之治天下也，以尊尊統親親，故雖子爲母服不敢伸其私尊。父爲子綱本乎夫爲妻綱。孔子曰：‘家無二主，尊無二上，誼之至也。’至於婦人事夫之道，則經、傳言之綦詳。易恆六五曰：‘恆其德，貞，婦人吉。’象傳曰：‘婦人貞吉，從一而終也。’家人六二曰：‘无攸遂。’注云：‘言婦人無敢自遂也。’卽下傳‘無專用’之誼。郊特牲曰：‘壹與之齊，終身不改，故夫死不嫁。’坊記注云：‘親夫以孝舅姑。’昏義曰：‘順於舅姑，和於室人，而后當於夫。’注云：‘不順舅姑，不和室人，雖有善者，猶不爲稱夫也。’毛詩 邶風 日月篇曰：‘父兮母兮。’箋云：‘言己尊之如父，又親之如母。’列女傳魯 師春姜曰：‘夫婦人以順從爲務，貞慤爲首，故婦人事夫有五：平旦纚笄而朝，則有君臣之嚴；沃盥饋食，則有父子之敬；報反而行，則有兄弟之道；受期必誠，則有朋友之信；寢席之交，而後有夫婦之際。’白虎通曰：‘婦事夫有四禮焉：雞初鳴，咸盥潄楖縰，笄總而朝，君臣之道也；惻隱之恩，父子之情也；會計有無，兄弟之道也；閨閫之内，袵席之上，朋友之道也。’案，夫婦爲五倫之始，故婦事夫備五倫之道。婦人未嫁天父，旣嫁天夫，則尊夫如尊父，服夫如服父，固天經地誼不可易者。傳所以‘至尊’之文，與君、父同也。周室旣衰，三綱絕紐。春秋莊公二十有四年，‘夏，公如齊逆女。秋，公至自齊。八月丁丑，夫人姜氏入。’公羊傳曰：‘其言入何？難也。其言日何？難也。其難柰何？夫人不僂，不可使入。與公有所約，然後入。’解詁曰：‘僂，疾也。’齊人語約，約遠媵妾也。夫人稽留，不肯疾順公，不可使卽入。公至後，與公約定，八月丁丑乃入，故爲難辭也。夫不疾順公，則已背從夫之誼。約遠媵妾，則隱犯妒去之條。雖當日以恩相要，尙近於兄弟之誼，圖謀可否，非有勃谿逆命之大惡。解詁曰：‘夫人要公不爲大惡者，妻事夫有四誼：雞鳴縰笄而朝，君臣之禮也；三年惻隱，父子之恩也；圖安危可否，兄弟之誼也；樞機之内，寢席之上，朋友之道。不可純以君臣之誼責之。案，君臣有誼，故背誼要君爲大惡；夫婦有誼又有恩，故以恩要夫爲大惡之漸，而未卽爲大惡也。然而小惡不懲，大防卽決。異日通慶父，弑子般，閔公身戮於夷，魯宗幾滅，皆由此不守妻道、狎侮至尊之心，階之厲也。履霜堅冰，殃來有漸，牝雞司晨，陰盛陽衰，在國必亂，在家必亡。孔子痛其禍之所由生，而用小惡書之，例著難辭，以示貶懲其小，所以戒其大，蓋卽本周公制服之意，以撥亂反正，俾後世知天尊地卑之誼，不容稍假，而壞國破家必自去禮始也。近世經誼不明，服制徒沿故事，罔識移天之重，每蹈不至之愆。彝倫攸斁，學者憂之，故論次經、傳，以疏‘至尊’之誼。又案，婦人從夫，内夫家，外父母家，故士之女爲大夫妻，大夫之女爲諸侯夫人，諸侯之女爲天王后，則從夫而貴。天子之女爲諸侯夫人，諸侯之女爲大夫妻，大夫之女爲士妻，則從夫而賤。所謂婦人無爵，從夫之爵也。易泰六五：‘帝乙歸妹，以祉元吉。’歸妹六五亦云：‘帝乙歸妹。’京氏易傳有湯戒嫁妹之辭曰：‘无以天子之尊而乘諸侯，无以天子之富而驕諸侯。陰之從陽，女之順夫，本天地之誼也。往事爾夫，必以禮誼。’易緯乾鑿度曰：‘孔子曰：泰者，正月之卦也，陽氣始通，陰道執順，故因此以見湯之嫁妹，順天地之道，立敎戒之誼也。至于歸妹，八月卦也。張氏惠言云：‘内卦八月，外卦九月。’陽氣歸下，陰氣方盛，故復以見湯之嫁妹，以天子貴妹而能自卑，順從變節而欲承陽者，以執湯之戒。是以因時變一，用見帝乙之道，所以彰湯之美，明陰陽之誼也。’又曰：‘美帝乙之嫁妹，順天地之道，以立嫁娶之誼。誼立則妃匹正，妃匹正則王化全。’張氏惠言虞氏易禮謂：‘緯云，順天地陰陽，立嫁娶之誼者，謂以陰順陽，正月、八月，陰承陽之誼，因以見之。京氏易傳所載湯戒嫁妹之辭，是順天地陰陽之道也。歸妹上六‘女承匡無實，士刲羊無血，无攸利。’注：‘宗廟之禮，主婦奉筐米。’士昏禮云：‘婦入三月而後祭行。’虞氏易禮云：‘上，宗廟爻也。’曾子問曰：‘三月而廟見，稱來婦也；擇日而祭于禰，成婦之誼也。’鄭注云：‘謂舅姑沒者也。必祭成婦之誼者，婦有供養之禮，猶舅姑存時，盥饋特豚于室。’此云士刲羊、女承筐，則此也。此象盥饋，非祭禮，士以特豚、笲菜；諸侯之禮，其刲羊歟？",
            "对应经文": "妻爲夫。傳",
            "对应序号": "100008"
        },
        {
            "内容": "案，此四語未是。鄭所謂‘猶盥饋’者，謂以祭象盥饋耳，非仍用盥饋禮，而不用祭禮也。盥饋，夫不與祭，則夫婦共之。經云‘士刲羊’，士者，夫也，其爲祭禮明矣。士用特豚、笲菜，則大夫用羊、豕，諸侯用牛、羊、豕矣。不云‘牛’，云‘羊’者，歸妹，内卦兑爲羊也。虞注亦云：‘兑爲羊。’篚所盛，則亦菜也。廟見以篚盛菜，祭禰則盛米。生時笲、棗、栗、腶、脩，于見時進之，盥饋時不用。言‘無實’、‘无血’者，謂二五不易位。張氏前云：‘二升五爲夫，五降二爲婦。’則陰不從陽，无以奉宗廟、承祭祀，故稱女不稱婦，明失婦順也。象曰：‘上六无實，明五正，則上六有實有血矣。’弻案，此爻之義，鄭君指祭行，張氏指廟見後祭禰。鄭舉一隅，張補之是也。以鄭義推之，則雖舅姑在，昏之明日已見，婦禮已成，而有陰不從陽之罪，不能親夫，以孝舅姑，則仍不得祭行。雖天子之女，猶士也。蓋婦禮至見舅姑而成，婦身至祭行而後安。《白虎通》曰：‘娶妻不先告廟者，示不必安也。’婦入三月，然後祭行；舅姑旣殁，亦婦入三月，奠菜于廟。三月一時，物有成者，人之善惡可得知也，然後可得事宗廟之禮，此其義也。恆六五：‘恆其德，貞，婦人吉。’注：‘以陰爻而處尊位，是天子之女。又互體兑，兑爲和說，至尊主家之女，以和說幹其家事，問正於人，故爲吉也。’案，此卽‘無專用之道’也。《書 堯典》云：‘女于時，觀厥刑于二女，釐降二女于潙汭，嬪于虞。’《史記 五帝本紀》云：‘舜飭下二女於嬀汭，如婦禮。’又云：‘堯二女不敢以貴驕事舜親戚，甚有婦道。’《詩 何彼襛矣》敘云：‘雖則王姬，亦下嫁於諸侯，車服不繫其夫，下王后一等，猶執婦道，以成肅雝之德也。’案，‘車服不繫其夫’，謂嫁時也。方嫁時，尙在父母家，不得豫從夫之車服。天子嫁女，自以車送之也。至同牢合巹以後，則當從其夫矣。嫁時始乘車，則已敬和，則旣嫁能守婦禮，順從其夫可知。《春秋》莊元年，《公羊解詁》云：‘禮，尊者嫁女於卑者，必待風旨，爲卑者不敢先求，亦不可斥與之者，伸陽倡陰和之道。天子嫁女於諸侯，備姪娣，如諸侯之禮，義不可以天子之尊，絕人繼嗣之路。’案，以此諸經義言之，則雖貴爲天子之女，無敢不從其夫，以婦人旣嫁天夫。夫婦之道，本天地陰陽之義也，故爲夫斬衰三年之服，天下古今貴賤之所同也。雖然，天子、諸侯之女下嫁者，旣爲其夫斬，仍爲其父母不降，蓋父固君也。先王以此服爲尊君之斬，非從父之斬。傳所謂‘婦人不貳斬’者，專據婦人從人之服，以父與夫對言也。此不爲父而爲君，則自不嫌與從夫之斬相貳，而夫爲妻之天之義亦未嘗有毫髮之屈也。又，與天子、諸侯爲兄弟者，亦爲君服斬，以君服與父及夫之服不相涉也。曹氏又曰：今世婦禮多廢，惟從一之義猶所共喻。故女許嫁後夫死者，往往守志不改嫁。此周公、孔子之禮敎尙存什一於千百者也。而近儒汪氏中著議非之曰：‘女子之嫁，其禮有三：親迎也，同牢也，見舅姑也。若夫納采、問名、納吉、納徵、請期，固六禮與？然是禮所由行也，非禮所由成也。何以知其然也？《曾子問》曰：昏禮旣納幣，有吉日，女之父母死，則如之何？孔子曰：壻使人弔。如壻之父母死，則女之家亦使人弔。父喪稱父，母喪稱母。父母不在，則稱伯父、世母。壻已葬，壻之伯父致命女氏曰：某之子有父母之喪，不得嗣爲兄弟，使某致命。女氏許諾，而不敢嫁，禮也。壻免喪，女之父母使人請壻弗取，而後嫁之，禮也。女之父母死，壻亦如之。由是觀之，請期之後，其可以改嫁者凡四焉，而皆謂之禮。然則納采、問名、納吉、納徵、請期，是禮之所由行也，非禮之所由成也。故《曾子問》曰：取女有吉日，而女死，如之何？孔子曰：壻齊衰而弔，旣葬而除之。夫死亦如之。曾子問曰：親迎，女在塗而壻之父母死，如之何？孔子曰：女改服布深衣，縞總，以趨喪。女在塗而女之父母死，則女反。於是鄭氏增成其義曰：未有期、三年之恩也。明乎親迎而後可以喪其舅姑，親迎而後可以出降之服服其父母也。先王制禮，以是爲不可過也。故女子許嫁而壻死，從而死之，與適壻之家，事其父母，爲之立後而不嫁者，非禮也。夫婦之禮，人道之始也。子得而妻之，則父母得而婦之，故昏之明日，乃見於舅姑；父得而妻之，則子得而母之，故繼母如母。不爲子之妻者，是不爲舅姑之婦也；不爲父之妻者，是不爲子之母也。故許嫁而壻死，適壻之家，事其父母，爲之立後，而不嫁者，非禮也。禮，女未廟見而死，不遷於祖，不祔於皇姑，壻不杖、不菲、不次，歸葬于女氏之黨，示未成婦也。今也不爲牉合，而强與同穴，生爲來婦，没稱先妣，其可恥孰甚焉！婦人内夫家，外父母家。父母生我者也，夫成我者也。父母之喪，無貴賤一也。婦人不二斬，故爲夫斬，則爲父母期。未有夫婦之恩，而重爲之服，以降其父母，於壻爲無因，於父母爲不孝，失禮之中又失禮焉。女之嫁者、爲人後者，並以出降爲父母期。若使非我大宗，而强爲之後，是所謂不愛其親，而愛他人者也，何以異於是？先王惡人之以死傷生也，故爲之喪禮以節之。其有不勝喪而死者，禮之所不許也；其有以死爲殉者，尤禮之所不許也。雖然，父子之親、君臣之義、夫婦之恩，不可解於心，過而爲之死，君子猶哀之。苟未嘗以身事之，而以身殉之，則不仁矣。女事夫，猶臣事君也。仇牧、荀息，君亡與亡，忠之盛也。其君苟正命而終於寢，雖近臣猶不必死也。若使齊、楚之君死，魯、衛之臣號呼而自殺，則必爲狂易失心之人矣。何以異於是哉！劉臺拱曰：歸太僕曰：女子未有以身許人之道也。女未嫁而爲其夫死，且不改適，是六禮不備，壻不親迎，比之於奔，其言婉而篤矣。中以爲未盡也。事苟非禮，雖有父母之命，夫家之禮猶不得遂也。是故女子欲之，父母若壻之父母得而止之。父母若壻之父母欲之，邦之有司、鄕之士君子得而止之。周公監於二代，而制爲是禮，孔子述之。意周公、孔子不可非乎，則其禮不可過也。故曰：過猶不及。又云：昏姻之禮，成於親迎。後世不知，乃重受聘。以中所見，錢塘袁庶吉士之妹，幼許嫁於高；秀水鄭贊善之婢，幼許嫁於郭。旣而二子皆不肖，流蕩轉徙，更十餘年，壻及女之父母咸願改圖，而二女執志不移。袁嫁數年，備受箠楚，後竟賣之。其兄訟諸官，而迎以歸，遂終於家。鄭之婢爲郭所窘，服毒而死。傳曰：好仁不好學，其蔽也愚。若二女者，可謂愚矣。本不知禮，而自謂守禮，以隕其生，良可哀也。傳曰：一與之齊，終身不二。不謂一受其聘，終身不二也。又曰：烈女不事二夫。不謂不聘二夫也。歸太僕曰：女子在室，惟其父母爲許聘于人，而己無與焉，純乎女道而已，善夫。’弻謂，汪議非也。女子之嫁也，其未嫁之先，禮有六，曰納采，曰問名，曰納吉，曰納徵，曰請期，曰親迎。納采、問名，昏姻之禮所由行也；納吉，禮所由定也；納徴，禮所由成也。故女之繫身於夫，自納徵始，至於請期、親迎，則禮成之後所行之禮也。此禮之行於女氏者也。旣嫁之後，其禮有三：曰同牢，曰見舅姑，曰祭行。同牢者，夫婦之禮所由成也；見舅姑者，婦禮所由成也。故夫之備禮於婦，自見舅姑始。至於祭行，則禮成之後所行之禮也。此禮之行於夫氏者也。禮行於夫氏者，以見舅姑爲成禮，故舅姑旣没，女未廟見而死者，不遷于祖，不祔于皇姑，壻不杖、不菲、不次，歸葬于女氏之黨，示未成婦也。則舅姑在，婦于成昏明日已見而死者，雖未祭行，夫當爲備妻喪之禮，明矣。禮行于女氏者，以納徵爲成禮，故納吉後納徴前壻死者，女視之爲路人，不容有一日之哀也。則死于納徵後者，雖未親迎，女當爲服夫死之服，明矣。何言之？《曾子問》曰：取女有吉日，而女死如之何？孔子曰：壻齊衰而弔，旣葬而除之。夫死亦如之。注云：未有期、三年之恩也。女服斬衰，夫曰有吉日，則納徵以後，昏姻之禮已成者也。女服斬衰，則以至尊之服服之也。鄭云：未有三年之恩，不云未有斬之義。斬重而三年輕，故爲母齊衰之服，父卒亦得三年。而斬則惟君、父、夫三人有之。爲之斬者，以其爲夫也，故孔子上言壻，而此則正其名曰夫。死也，以爲夫而不爲之守，更嫁他人，是二夫也，可恥孰甚焉！傳曰：婦人不貳斬。則旣爲許嫁之夫服斬，當爲父母服期無疑，不嫌于薄其父母者，以斬之服，定于納徵。納徴之禮父受之，則昏姻之禮父成之，斬之服卽父命服之。不爲之斬，是父所成者女初不以爲成也，逆也，且有異志也。爲之斬而仍爲父斬，是父所成者女不純成之也，仍不免於逆也。爲父貳斬且不可，而謂可旣斬之後，棄若弁髦，舍舊謀新，如無前事，其爲辱親，不孝何如哉！汪氏不知納徵之重，不思不貳斬之義，乃謂禮必待親迎而後成，親迎之先，請期之後，徵諸禮，可以改嫁者凡四。於戲！昏姻之禮廢，則淫辟之罪多。斯言也，得無誣禮而導淫乎？請以禮正之。《士昏禮》曰：納徵，玄纁、束帛、儷皮。注：徵，成也。使使者納幣，以成昏禮，是昏禮至納幣而成，一成不變，死生以之。先王所以敎貞專，而防淫泆也。《曲禮》曰：非受幣，不交、不親。注：有禮乃相纒固，是納徵則相纒固也。《坊記》曰：男女無媒不交，無幣不相見。案，相見謂親迎，親迎繫乎納徵，明納徵之重也。《士昏禮》曰：主人入，親說婦之纓。注云，婦人十五許嫁，笄而禮之，因著纓，明有繫也，記女子許嫁。注：許嫁已受納徵禮也。《曲禮》曰：女子許嫁，纓。注：女子許嫁，繫纓，有從人之端也。《春秋》：僖九年，伯姬卒。《公羊傳》曰：此未適人，何以卒？許嫁矣。婦人許嫁，䈂而字之。《解詁》：笄者，簪也。服此者，明繫屬於人，所以養貞一也。《白虎通》曰：陰繫于陽，所以專一之節也。是納徵則爲許嫁，身繫於夫，有從夫之端，昏姻之禮成，而夫婦之情固，專心一志，生死存亡，始終不易，所以爲徵也。故陳氏立曰：六禮皆以納徵爲斷。於是而夫死，則爲之斬，禮有明文。周公制之，孔子述之，鄭君表明之，不可誣也。旣爲之斬，則萬無改嫁之禮。是故不改嫁而在家守志，君子曰貞；適夫之家事其父母，君子曰孝；敎育所後之子，令夫有後，君子曰慈；從夫而死，君子曰烈。借曰不然，則試問服斬何義？納徵何禮？繫纓何心？貞一之節何在？吾恐與未亡再醮相去無幾耳。然則納徵後與親迎後有别乎？曰有。納徵後雖服斬，旣葬卽除，親迎後，則三年，此其别也。别其時，不别其服，斬服至重，傳云不貳斬，不云不貳三年。納徵後夫死，服斬，旣與親迎後同，則其不改嫁，自亦與親迎後同，無疑矣。汪氏所以持改嫁之說者，誤解《曾子問》之文耳。案，《曾子問》曰：昏禮，旣納幣，有吉日，女之父母死，則如之何？孔子曰：壻使人弔，如壻之父母死，則女之家亦使人弔。父喪稱父，母喪稱母，父母不在，則稱伯父、世母。壻已葬，壻之伯父致命女氏曰：某之子有父母之喪，不得嗣爲兄弟，使某致命。女氏許諾，而不敢嫁，禮也。壻免喪，女之父母使人請壻弗取，而後嫁之，禮也。毛氏奇齡《經問》云：旣有吉日，則《昏義》所云請期，《穀梁》所云告期者，皆已行訖。而一旦遭喪，則不得已而壻家有致命，女氏有請。壻家致命，在旣葬後，蓋以解夫前此之告期者也。然後女氏弗敢嫁，謂不嫁此壻也。至女氏之請，在除喪後。除喪可娶矣，而哀尙未忘，故又請。壻弗卽取，謂前期已愆，儘可緩迎也，蓋謙之也。夫然後遲遲，而嫁此壻焉。其曰‘使人請壻弗取’者，本是一句，此從陳氏立《白虎通疏證》節引，其駁注語及未妥處，陳删之，甚是。盧氏云：壻不娶者，哀未忘，不卽圖娶也。而後嫁之，卽嫁於壻之旣已納幣者。弻案，有吉日，故當致命。但納徵而未請期，則有弔，無致命也。必致命者，注云：不敢以累年之喪，使人失嘉會之時。不敢，猶不敢安也。謂有吉日，則壻當如期逆女。今壻有喪，則女當待壻喪終，而壻之伯父之意，則有不敢安于使人久失時而嫁者。蓋以是爲歉，故不得置之不問，而必致命女氏曰：不得嗣爲兄弟。言不得繼前言，而爲兄弟，所以謝己之始告期而今不娶，且必積年累歲遲之，又久而後娶也。女氏順其意，故許諾而不敢執前約以嫁之。許諾者，明非急於成兄弟，俾無以負約失時爲歉也。壻免喪，女之父母使人請壻弗取者，注：請，請成昏，謂壻免喪，可以成昏。女氏以其前有辭來謝，故今先使人請，以荅其意，亦明初不以廢約失時爲意也。請成昏之辭，不曰取，而曰弗取者，毛氏所論得之：所以遂孝子之心也。旣請，則任壻家哀益殺之後，擇日來告，而後嫁之。蓋必女氏先請之，而後壻家踰時得再告期，故此請爲請成昏也。經注之義如此，故陳氏立謂鄭本無别嫁之說，毛氏之解可詳所未備。汪氏乃誤以不敢嫁爲不敢别嫁，壻弗取爲壻喪後背昏而後嫁之，爲别嫁他人，遂援爲請期後可改嫁之證。孔子論禮本意，豈有是哉？又《曾子問》曰：親迎，女在塗而壻之父母死，如之何？孔子曰：女改服布深衣，縞總，以趨喪。女在塗而女之父母死，則女反。注：奔喪服期。案，趨喪則服舅姑齊衰之服也。此皆在規迎後。若未親迎，而女之父母死，則服本服。壻之父母死，則不服。常也，不可過也。若未親迎而夫死，女旣服斬衰，則其後舅姑之喪，當用從服之義服齊衰。父母之喪，當用不貳斬之義，服齊衰期。變也，不爲過也。汪氏泥常禮以論變禮，而譏未親迎壻死從死，與適壻之家事其父母爲之立後而不嫁者爲非禮。是亦未之思也。夫以常禮論之，納徵以後雖身繫于夫，而猶是從父，故必待親迎而後移天，從服舅姑，降己父母；以變禮論之，夫身已死，無復親迎，身旣繫人，靡它永矢，卽當以聞訃之日爲移天之日，創鉅痛深，爲之服斬，從斬而推，則爲舅姑期，因斬而降，則爲父母期，義自相因而至矣。爲之斬者，爲之妻也；爲子之妻者，爲舅姑之婦。旣服斬而後事舅姑，卽同牢、明日見舅姑之義。爲父之妻者爲子之母，旣服斬而爲之立後，奚啻繼母配父、子不敢殊之義？生稱來婦，没稱先妣，所謂以義起禮，稱情立文者也。至合葬之禮，以未成婦者歸葬女氏相較，似厚薄不均。然由服斬之義推之，則合葬無不可者。吾因是而歎聖人論禮之精也。有未成婦歸葬之禮，而後子天父之義明，明乎未見舅姑，雖已同牢而死，子不敢私厚也。有守志合葬之禮，而後妻天夫之義明，明乎已行納徵，雖未親迎而死，妻不敢二心也。斯卽地無去天之義也。汪氏以爲恥，無乃恥所不當恥乎？汪氏又譏其未有夫婦之恩，而重爲之服，以降其父母。此直背經反傳，不待辨矣。且旣受納徵之禮，何謂無夫婦之恩？何謂於壻無因，奉父母之命而服之？何爲不孝？繫纓卽牉合之義，何爲失禮哉？婦人以夫爲天，夫死自稱未亡人。未亡者，待亡也，所繫已隕，生不如死，以身殉之，良可哀矣。卽有遺議，亦不過以毁滅性，以死傷生而已，乃以未嘗事之而爲之死，訾爲不仁。於戲！彼豈惡生而好死哉？誠以身旣繫之，心卽事之，此義無逃于天地之閒，而又恐强暴之來侵辱，以恫亡靈，懼親戚之令改圖，以傷苦志，於是從而死之，斯乃成仁取義，守禮之至者矣。汪氏又設非我大宗强爲之後、齊楚之君死魯、衛之臣自殺之喻以譏之。曾亦思彼二人者路人也，此父母所許嫁之夫，果路人乎？路人而周公、孔子令之服斬乎？郎之戰，魯童汪錡死焉，魯人欲勿殤。孔子曰：能執干戈以衛社稷，雖欲勿殤也，不亦可乎？蓋嘉其爲君敵愾，報食毛踐土之恩，明爲人臣子之義，不聞以身無官守不能避禍亡身辱親罪之也。《檀弓》曰：仕而未有祿者，君有饋焉，曰獻使焉，曰寡君明臣之已得爵者與有祿者同，則妻之已納徵者，亦當與已親迎者同矣。苟未有祿者，一朝遇變而爲仇牧、荀息之事，將以狂易失心詆之乎？而何獨疑於烈女之殉夫乎？歸氏至云，六禮不備，壻不親迎，比之於奔。夫六禮不備、貞女不行者，惡無禮也。今夫死豈無禮乎？昏，《禮記》有有故不親迎者，不以爲奔也，況斬服已制，夫婦之分已定，而後爲之死，若至其家者乎？奔者聞彼有禮，走而往焉，此則聞彼身喪，往而守焉。一則禮在彼而不備，一則禮在我而必行，其相去奚啻霄壤？如必强以相擬，則豈聖人制此斬服，乃妾爲君之斬，非妻爲夫之斬乎？且親迎，禮也，服斬守制，亦禮也。處其常而不待親迎，是自獻其身，無恥之甚者也。處其變而不服斬守志，是自背其天，尤無恥之甚者也。以無可親迎之時，而責其親迎，是欲改嫁者之所藉口也。儒者有主持風化之責，柰何反爲導之，且誣周公、孔子以成其說乎？女子受聘，旣許嫁矣，而謂未有以身許人之道，不明與經文戾乎？事苟得乎禮之正，雖父母不之許，壻之父母不之許，邦之有司、鄕之士君子皆不之許，獨行其是可也，以身死之可也。此烈女之所以可敬可哀也。周公、孔子不可非乎，則納徵、繫纓、服斬之明文，不可没，《曾子問》諸節之精義不可誣，而此禮斷不爲過，斷不可廢也。董子有言：禮重於身。《春秋》傳曰：遠禮不如死。汪氏所言袁之妹、鄭之婢，皆深明大義，篤守經禮，明知其夫之不肖、身之必死，而毅然就之。彼其心以爲，夫者天也，天可逃乎？旣成之而復背之，無義無命孰甚於此？是以執一節而不回，甘九死而無悔，深合於納徵、繫纓之義。女有士行，懦立頑廉，周公、孔子之禮敎，將於二人是繫，君子以爲，非惟有不負恩之仁，不二心之義，且有知命達禮之知，不陷父母、舅姑於不義之孝焉。傳曰：一與之齊，終身不改。又曰：烈女不事二夫。夫旣受聘，則卽將與之齊而事之。故言後可以見前，舉常可以該變，觀一與之齊終身不改，下卽云夫死不嫁。而《曾子問》‘取女有吉日’節夫死之文，與之同義可見矣。孟子曰：說詩者不以文害辭，不以辭害志，以意逆志，是爲得之。說禮亦然。若執一端，而不合全經，以觀其通，則壹與之齊謂同牢也。必同牢而後不改，則但親迎，未同牢者，亦當改嫁矣。衞宣夫人《柏舟》之詩何以列於聖經哉？見《列女傳》。夫婦人未嫁天父，旣嫁天夫。從父者，女道也；從夫者，婦道也。未許嫁之前，惟其父母爲許嫁于人，而己無與，以從父也。旣奉父母之命而許嫁於是人，則於是人生死以之，以從父之義從夫也。天父故天夫，婦道卽女道，猶人臣之以忠爲孝，由子之能仕，父敎之忠也。若旣許嫁之後而猶有改圖，則何異父敎子貳，從之無乃辟乎？從亂命而不從正命，不得爲從父，不得爲孝，女道、婦道，一失俱失。蓋當守而不守，與不當與而與者，其爲無禮同也。則並非與而以爲與者，其爲蔑禮何如耶？而反以爲善耶？汪氏近世通儒，斯議必有激而發。然而世衰道微，人心日薄，深恐一時過激之論，遂爲後世廢禮之階，故據經正之。然則女子未嫁夫死，必不可改圖乎？曰：禮固不許其改圖也。然納徵後，究與親迎後有閒，能守與否在女之志爾。有必守之志而强之改圖，非也；無必守之志而强之守志，亦非也。賢者之行，不可槪諸常人，强人所難，其弊將有不可勝言者。此汪氏之所以有激而云也。又案，《曾子問》言：女未廟見而死，歸葬于女氏之黨。明婦禮至見舅姑而成，夫之備禮於婦，當自見舅姑始，則今世許字未嫁而死，夫家迎其柩而葬之者，未合於禮也。然此尙非無說以處者，與《周禮》所禁嫁殤絕殊。善乎，胡氏培翬之說嫁殤曰：《周禮 媒氏》有遷葬嫁殤之禁。余少讀之，不識其何謂。及壯遊四方，見有子幼死未聘，輒取他人之亡女，合之以爲婚姻，迎而葬之同處，乃恍然曰：是卽《周禮》所謂嫁殤也，是卽《周禮》所謂遷葬也。是今之敝俗，而古人已有之也。夫非古人有之，禮何以有是禁？然禮旣禁之，後人又何必尤而效之也？鄭注謂，生不以禮相接，死而合之，是亂人倫之道，是釋經所以禁之之意也。或問曰：世有許字未嫁而死，而夫家迎其柩而葬之者，非歟？曰：禮，女子許嫁，纓，示有所繫屬。旣嫁而後，夫親脱其纓，則女許字卽屬于夫。其生時已有夫婦之道矣，未可以嫁殤比。或又曰：《曾子問》女未廟見而死，歸葬于女氏之黨，何歟？曰：是禮爲女之無舅姑者言之。蓋以廟見成婦爲重，是聖人論禮之精也。雖然，踰禮之事有可從，有不可從。女許字未嫁，而夫家迎而葬之，是爲風俗之厚，雖過禮，從之可也。若嫁殤、遷葬，失人倫之正，斷乎其未可從也。是純與拜上之别也。觀胡氏此說，夫家迎已聘未娶之婦歸葬，尙爲禮所許，則女許嫁而夫死者，當守志不嫁，益明矣。○錫恭按，曹氏此議至精至確，雖非本章正解，而學禮者必當知此義，爰附著之。",
            "对应经文": "妻爲夫。傳",
            "对应序号": "100008"
        },
        {
            "内容": "【疏】妾賤於妻，故次妻後。案《內則》云：‘聘則爲妻，奔則爲妾。’鄭注云：‘妾之言接，聞彼有禮，走而往焉，以得接見於君子。’是名妾之義。但其並後匹適，則國亡家絕之本，故深抑之，別名爲妾也。既名爲妾，故不得名婿爲夫，故加其尊名，名之爲君也。亦得接於夫，又有尊事之稱，故亦服斬衰也。云‘君至尊也’者，既名夫爲君，故同於人君之至尊也。○注云‘不得體之，加尊之也’者，以妻得體之，得名爲夫；妾雖接見於夫，不得體敵，故加尊之，而名夫爲君，是以服斬也。云‘雖士亦然’者，案，《孝經》：‘士言爭友，則屬隸不得爲臣。’則士身不合名君，至於妾之尊夫，與臣爲異，阮氏校勘記曰：單疏本作‘爲’，《通解》作‘無’。錫恭按，李氏《集釋》隱括疏文云：‘與臣不異，則作“無”字爲是。’汲古閣本亦作‘無’。是以雖士，妾得稱夫爲君，故云‘雖士亦然’也。",
            "对应经文": "妾爲君。傳",
            "对应序号": "100009"
        },
        {
            "内容": "【《通典》馬融曰】妾賤，事夫如君，故至尊也。",
            "对应经文": "妾爲君。傳",
            "对应序号": "100009"
        },
        {
            "内容": "【又陳銓曰】降於女君，故不敢稱夫爲君者，同於人臣也。",
            "对应经文": "妾爲君。傳",
            "对应序号": "100009"
        },
        {
            "内容": "【又雷次宗曰】言妾以見其接，所以乃稱君也。",
            "对应经文": "妾爲君。傳",
            "对应序号": "100009"
        },
        {
            "内容": "【敖氏繼公曰】妾與臣同，故亦以所事者爲君。《春秋》傳曰：‘男爲人臣，女爲人妾。’錫恭按，敖氏引《春秋》傳以明妾與臣同，是也。然大夫以上有臣有妾。若據士而言，士無臣，惟妾得以君道臨之，而其禮與凡爲臣者同耳。不得如敖氏前章說，謂此妾與彼臣同也。讀者分別觀之。",
            "对应经文": "妾爲君。傳",
            "对应序号": "100009"
        },
        {
            "内容": "【郝氏敬曰】妾，接也；君，主也。妾不敢匹適，故稱夫爲君。妻從夫，如子從父；妾事夫，如臣事君。其尊同，其服同。",
            "对应经文": "妾爲君。傳",
            "对应序号": "100009"
        },
        {
            "内容": "【吳氏廷華曰】奔則爲妾，媵亦爲妾。",
            "对应经文": "妾爲君。傳",
            "对应序号": "100009"
        },
        {
            "内容": "【胡培翚曰】上注云‘大夫以上有地者爲君’，似士不得君稱，然妾之事夫，實與君同，故雖士，妾尊夫爲君也。",
            "对应经文": "妾爲君。傳",
            "对应序号": "100009"
        },
        {
            "内容": "【疏】自此盡‘爲父三年’，論女子子爲父出及在室之事，盧氏《詳校》曰：‘出及’二字義不明，官誤‘及’爲‘反’。錫恭按，‘官’謂殿本也。制服又與男子不同。錫恭按，‘布總、箭笄、髽，衰三年’句兼承‘妻爲夫’、‘妾爲君’，不專屬‘女子子在室爲父’。疏未分析。云‘女子子者，子女也，別於男子也’者，男子、女子，各單稱子，是對父母生稱。今於女子別加一字，故雙言二‘子’，以別於男一子者。云‘言在室者，關已許嫁’者，鄭意經直云女子子爲父得矣，而別加‘在室’者，關已許嫁。關，通也，通已許嫁。《內則》‘女子十年不出’，又云‘十有五年而笄’，女子子十五許嫁而笄，謂女子子年十五笄，四德已備，許嫁與人，即加笄，與丈夫二十而冠同。死而不殤，則同成人矣。身既成人，亦得爲父服斬也。錫恭按，此與成人而逆降旁親者對言。曹氏元弼謂，‘斬’下脫‘杖’字。未成人者但得服斬，不得杖，恐未必然。雖許嫁爲成人，及嫁，要至二十乃嫁於夫家也。",
            "对应经文": "女子子在室",
            "对应序号": "100010"
        },
        {
            "内容": "【李氏如圭曰】上父條，女子子在其中矣，嫌許嫁即從降服，故重出此文。錫恭按，此釋注‘關已許嫁之義也’。",
            "对应经文": "女子子在室",
            "对应序号": "100010"
        },
        {
            "内容": "【顧氏炎武曰】注言‘在室者，關已許嫁’，‘關’，該也，謂許嫁而未行，遭父之喪，亦當爲之布總、箭笄、髽，三年也。錫恭按，‘髽’下脫‘衰’字。《內則》曰‘有故二十三而嫁’是也。顧氏又引《曾子問》‘女在塗而女之父母死，則女反’。錫恭按，彼注云：‘奔喪服期。’疏云：‘今既在塗，非復在室。’故知服期。據注及疏，則不三年也。顧氏引以證此，與鄭義不合，故未錄。",
            "对应经文": "女子子在室",
            "对应序号": "100010"
        },
        {
            "内容": "【盛氏世佐曰】女子子在室，與男子同，未嫁，無可降也。此謂成人而未嫁者也。錫恭按，成人而未嫁者，逆降旁親。《大功章》‘女子子嫁者、未嫁者，爲世父母、叔父母、姑姊妹’是也。惟正尊、至親不逆降。其未成人者，服同，唯不杖爲異。《小記》云：‘女子子在室，爲父母，其主䘮者不杖，則子一人杖。’然則未成人而有男昆弟者，皆不杖，可知矣。",
            "对应经文": "女子子在室",
            "对应序号": "100010"
        },
        {
            "内容": "【曹氏元弼曰】經每言女子子嫁者、未嫁者。此不云‘未嫁者’，而云‘在室’，是通未許嫁者與已許嫁者言之，不别之爲未嫁者者，明未嫁者之服父，與未許嫁者同，通謂之在室，著未嫁從父，天父之義也。在室本據未許嫁未笄者言。《小記》云‘女子子在室爲父母’是也。兩注義本一貫，胡說誤。胡氏《正義》以彼注專指未許嫁之童子，爲與此注兩岐。錫恭按，正以他經言‘在室’，專指未許嫁者言，故此注特明之，曰‘關已許嫁’。曹氏辨胡氏之誤，正從注中‘關’字探得者也。",
            "对应经文": "女子子在室",
            "对应序号": "100010"
        },
        {
            "内容": "【釋文】布總，子孔反。箭笄，音雞。髽，側瓜反。篠也，素了反。露紒，音計，下同。之括，如字，劉音活。如著，丁略反。幓頭，七消反。子冠，古亂反。子免，音問。無衽，而甚反，又而鴆反，裳際也。長六，直亮反，後放此。",
            "对应经文": "布總，箭笄",
            "对应序号": "100011"
        },
        {
            "内容": "【疏】上文不言布，不言三年，至此言之者，上以哀極，故沒其布名與年月，至此須言之故也。以其笄既用箭，則總不可不言用布。又上文絰至練有除者，此經三者既與男子有殊，並終三年乃始除之矣。案，《喪服小記》云婦人帶、惡笄，以終喪，彼謂婦人期服者，帶與笄終喪。此斬衰，帶亦練而除，笄亦終三年矣，故以三年言之。云‘此妻、妾、女子子喪服之異於男子’者，鄭據經上下婦人服斬者而言。若然，周公作經，越妻妾而在女子子之下言之者，雷氏云：服者本爲至情，故在女子之下爲文也。錫恭按，此總承妻、妾、女子子。疏云‘越’固非，引雷說亦微誤。若然，經之體例皆上陳服，下陳人，此服之異，在下言之者，欲見與男子同者如前，與男子異者如後，故設文與常不例也。以上陳服，下陳人，則上服之中亦有女子子，今更言女子子，是言其異者。若然，上文列服之中，冠繩纓非女子所服，此布總、笄、髽等，亦非男子所服，是以爲文以易之也。云‘謂之總者，既束其本，又總其末’者，鄭解此經云布總者，只爲出紒後垂爲飾者而言，以其布總六升，與男子冠六升相對，故知據出見者而言，是以鄭云：‘謂之總者，既束其本，又總其末也。’云‘箭笄，篠竹也’者，案《尚書 禹貢》云‘篠簜既敷’，孔云：‘篠，竹箭。’是箭、篠爲一也。又云‘髽，露紒也，猶男子之括髪’者，髽有二種，案《士喪禮》曰‘婦人髽於室’，注云：‘始死，婦人將斬衰者，去笄而纚；將齊衰者，骨笄而纚；今言髽者，亦去笄纚而紒也。齊衰以上至笄猶髽，髽之異於括髪者，既去纚而以髪爲大紒，如今婦人露紒其象也。其用麻布，亦如著幓頭。’然是婦人髽之制也。二種者：一是未成服之髽，即《士喪禮》所云者是也，將斬衰者用麻，將齊衰者用布；二者成服之後，露紒之髽，即此經注是也。曹氏元弼曰：據此，則髽，露紒也，與男子之括髪非一義，明矣。云‘斬衰括髪以麻，則髽亦用麻’者，案《喪服小記》云，斬衰‘括髪以麻，免而以布’，男子髻髪與免陽城張氏本，‘髻’作 。用布，有文；曹氏元弼曰：‘布’上脫‘麻’字。婦人髽用麻布，無文。鄭以男子髻髪，陽城張氏本‘髻’作 。婦人髽，同在小斂之節，明用物與制度亦應不殊。但男子陽，以外物爲名，名爲括髪。婦人陰，以內物爲稱，稱爲髽，爲異耳。鄭引漢法幓頭況者，古之括髪，其髽之狀亦如此，曹氏元弼曰：‘其’當作‘與’。故鄭注《士喪禮》云：‘其用麻布亦如著幓頭也。’引《喪服小記》者，彼男子冠，婦人笄，相對有二時：一者男子二十而冠，婦人許嫁而笄，吉時相對也；一者成服後，男子喪服，婦人箭笄，喪中相對也。今此《小記》所云，參上下文，是據喪中冠、笄相對而言。引之者，證經箭笄是與男冠相對之物也。云‘男子免而婦人髽’者，亦《小記》之文。此免既齊衰以下，用布爲免，則髽是齊衰以下，亦同用布爲髽，相對而言也。但男子陽，多變，斬衰名括髪，齊衰以下名免耳；婦人陰，少變，故齊、斬婦人同名髽。案《士喪禮》鄭注云：‘眾主人免者，齊衰將袒，以免代冠。免之制未聞，舊說以爲如冠狀，廣一寸’，亦引《小記》括髪及漢幓頭爲說。則括髪及免與髽，三者雖用麻布不同，皆如著幓頭不別。若然，成服以後，斬衰至緦麻皆冠如著幓頭，婦人皆露紒而髽也。云‘凡服，上曰衰，下曰裳。此但言衰，不言裳，曹氏元弼曰：‘如’上脫‘不’字。婦人不殊裳’者，以其男子殊衣裳，是以衰綴於衣，衣統名爲衰，故衰裳並見。案《周禮 內司服》王后六服，皆單言衣，不言裳，以連衣裳，不別見裳。則此《喪服》亦連裳於衣，衰亦綴於衣而名衰，故直名衰，無裳之別稱也。云‘衰如男子衰’者，婦人衰亦如下《記》所云‘凡衰外削幅’，以下之制如男子衰也。云‘下如深衣’者，如深衣六幅，破爲十二，闊頭鄉下，狹頭鄉上，縫齊倍要也。云‘深衣則衰無帶，下’者，案下《記》云‘衣帶下尺’，注云：‘衣帶下尺者，要也。廣尺，足以掩裳上際也。’今此裳既縫著衣，不見裡衣，故不須要以掩裳上際，故知無要也。云‘又無衽’者，又案下《記》云‘衽二尺有五寸’，注云：‘衽，所以掩裳際也。’彼據男子陽多變，故衣裳別制。裳又前三幅，後四幅，開兩邊，露裡衣，是以須衽。屬衣兩旁垂之，以掩交際之處。此既下如深衣，縫之以合前後，兩邊不開，故不須衽以掩之也。案《深衣》云‘續衽鉤邊’，注云：‘續猶屬也。衽，在裳旁者也。屬連之，不殊裳前後也。鉤邊，如今曲裾也。’彼吉服深衣，須有曲裾之衽。此婦人凶服之衰，下連裳，雖如深衣，不得盡如深衣，並有衽，故鄭總云下無衽，則非直無喪服之衽，亦無吉服深衣之衽也。錫恭按，疏以爲并無吉服深衣之衽，非也。既如深衣，必當續衽。注已包於下‘如深衣’句中矣。此注所陳，皆對下《記》立文。云此但言衰，不言裳者，對《記》言衰又言裳也。云‘衰如男子衰’者，如《記》衰、負、辟領，凡《記》已言者也。云‘下如深衣’者，對《記》言帷裳也。云‘衰無帶下’者，對《記》言‘衣帶下尺’也。云‘又無衽’者，對《記》言‘衽二尺有五寸’也。《記》言‘男子衰帶下與衽屬於衣’，此注言‘無帶下無衽’，亦以一‘衰’字領之，知注皆對注言也。而疏言‘並無深衣之衽’，注義豈其然乎？傳云‘箭笄長尺，吉笄尺二寸’者，此斬之笄用箭，下《記》云：女子子適人爲父母，婦爲舅姑，用惡笄。鄭以爲榛木爲笄，錫恭按，下《記》注云：‘以櫛之木爲笄，或曰“榛笄”。’則《檀弓》‘南宮縚之妻之姑之喪’，云‘蓋榛以爲笄’，是也。吉時，大夫士與妻用象，天子諸侯之后、夫人用玉爲笄。今於喪中，唯有此箭笄及榛二者。錫恭按，下《記》疏又有櫛笄用樿，然樿與榛相代爲一，故此疏云然。若言寸數，亦不過此二等。以其斬衰尺，吉笄尺二寸，《檀弓》‘南宮縚之妻爲姑’，榛以爲笄，亦云一尺。則大功以下，不得更容差降。鄭注《小記》云：‘笄所以卷髮。’既在同卷髮，故五服略爲一節，皆用一尺而已。是以女子子爲父母既用榛笄，卒哭之後，折吉笄之首歸於夫家。以榛笄之外，無可差降，故用吉笄也。若然，總不言吉，而笄言之者，以其喪中有用吉笄之法，故《小記》無折笄之法當記文，校勘記引周學健云，‘故小記’以下十一字蓋緣下文‘故小記’三字而誤衍。錫恭按，《小記》言惡笄以終喪，亦謂齊衰不杖期者，故云‘無折笄之法’也。此語非衍，‘故’字上屬爲句，惟‘當記文’三字有誤，并有奪文。故《小記》折吉笄之首是也。○注云：‘總六升者，首飾象冠數也’，上云男子冠六升，此女子子總用布，當男子冠用布之處，故同六升，以同首飾故也。十五升盧氏《詳校》曰：‘十五升’上，浦氏鏜補‘朝服’。首飾尊，故吉服之冕三十升，亦倍於朝服十五升也。云‘長六寸，謂出紒後所垂爲飾也’，鄭知者，若據其束，本入所不見，校勘記曰：‘入’，《要義》作‘人’。何寸數之有乎？故鄭以六寸據垂之者，此斬衰六寸。南宮縚妻爲姑總八寸，以下雖無文，大功當與齊同八寸，緦麻、小功同一尺，吉總當尺二寸，與笄同也。",
            "对应经文": "布總，箭笄",
            "对应序号": "100011"
        },
        {
            "内容": "【《通典》】女子子爲父，卒哭，七升布爲總。錫恭按，此述注‘首飾象冠數’之義。",
            "对应经文": "布總，箭笄",
            "对应序号": "100011"
        },
        {
            "内容": "【《開元禮》】斬衰，婦人以六升布爲總；小祥，練總；大祥，縞總；禫，緦總。齊衰、大功、小功、緦麻，皆布總，精麤如男子之冠。錫恭按，《通典》散見於各章，今依徐氏《讀禮通考》合敘而錄之。",
            "对应经文": "布總，箭笄",
            "对应序号": "100011"
        },
        {
            "内容": "【黃氏幹曰】始死，將斬衰，婦人去笄，至男子括髪、著麻、髽之時，猶不笄。今成服，始用箭笄。箭笄長尺，婦人箭笄終喪。婦人闕一字，錫恭按，當是‘質’字。有除無變也。錫恭按，此見《通解續》卷十六‘喪服圖式’下，又云：‘妾爲君之長子，與女君同，不服斬衰也。’此語大謬，考楊氏復《序勉斎》，有未及訂正之遺恨，今節錄。",
            "对应经文": "布總，箭笄",
            "对应序号": "100011"
        },
        {
            "内容": "【胡氏培翚曰】云‘箭笄，篠竹也’者，《禮器》：‘如竹箭之有筠也。’注：‘箭，篠也。’《鄉射禮》：‘箭籌八十。’注同。《廣韻》：‘篠，同筱。’《說文》：‘筱，箭屬，小竹也。’然則箭笄者，以小竹爲笄也。以上笄。《喪服小記》疏：髽者，形有多種，有麻，有布，有露紒也。其形有異，同謂之髽也。今辨男女，並何時應著此免、髽之服。男子之免，乃有兩時，而唯一種。婦人之髽，則有三別。其麻髽之形，與括髮如一，其著之，以對男子括髮時也。前云‘斬衰括髮以麻’，則婦人於時髽亦用麻也。何以知然？案《喪服》‘女子子在室爲父髽衰三年’，鄭某云：‘髽，露紒也，猶男子之括髮。斬衰括髪以麻，則髽亦用麻。以麻者，自項而前，交於額上，卻繞紒，如著幓頭焉。’锡恭按，此即曹氏云，皇引注文，爲孔所刪節者也。依如彼注，既云‘猶男子括髪’，男子括髪，先去冠，縱用麻，婦人亦去笄，縱用麻，故云猶也。又同云用麻，不辨括髪形異，則知其形如一也。以此證據，則知有麻髽，以對男子括髪時也。又知有布髽者，案此云男子免，對婦人髽。男免既用布，則婦人髽不容用麻也。是知男子爲母免時，則婦人布髽也。又若成服後，男或對賓，必踊免，則婦人理自布髽對之。知有露紒髽者，《喪服》傳云‘布總箭笄髽衰三年’，明知此服，並以三年。三年之內，男不恆免，則婦人不用布髽，故知恆露紒也。故鄭注《喪服》云‘髽，露紒也’。且《喪服》所明，皆是成服後，不論未成服麻布髽也。何以知然？《喪服》既不論男子之括、免，則不容說女服之未成義也。既言髽衰三年，益知恆髽是露紒也。又就齊衰輕期髽無麻布。何以知然？案《檀弓》南宮縚之妻之姑之喪，夫子誨之髽曰：‘爾無總總爾，爾無扈扈爾。’是但戒其高大，不云有麻布別物，是知露紒悉名髽也。又案《奔喪》云：‘婦人奔喪，東髽。’鄭云：‘謂姑、姊妹、女子子也。去纚大紒曰髽。’若如鄭旨，既謂是姑、姊妹、女子子等，還爲本親父母等。唯云去纚大紒，不言布麻，當知期以下無麻布也。然露紒恒居之髽，則有笄，何以知之？案，笄以對冠，男在喪恒冠，婦則恒笄也。故《喪服》婦爲舅姑，惡笄有首以髽。鄭云：‘言以髽，則髽有著笄者，明矣。’以兼此經注，又知恒居笄而露紒髽也。此三髽之殊，是皇氏之說。",
            "对应经文": "布總，箭笄",
            "对应序号": "100011"
        },
        {
            "内容": "【王氏廷相曰】男以外物爲稱，曰‘括髪’，曰‘免’，若曰，自其麻與布言之也。女以內物爲稱，曰‘髽’，若曰，自其髪言之也。",
            "对应经文": "布總，箭笄",
            "对应序号": "100011"
        },
        {
            "内容": "【沈氏彤曰】三髽之說，發於皇氏，頗得經意，但云齊衰期以下，初喪之髽無布，則非。沈氏又曰：至齊衰期成服之髽布總榛笄，又自爲一，蓋實四髽而二種也。錫恭按，成服之後，髽皆露紒。齊衰之所異者，笄之櫛也，榛也，總之長八寸也，而髽非有異也。髽惟三種，皇氏不可易。",
            "对应经文": "布總，箭笄",
            "对应序号": "100011"
        },
        {
            "内容": "【程氏瑤田曰】髽，婦人喪結去纚之通名，對吉時首服著纚名髲者而言之也。有去筓之髽，有著笄之髽。去笄之髽，猶男子之髻髪免，未成服時之制也。著笄之髽，猶男子之冠纓，既成服時之制也。是故布總箭笄之髽，斬衰之髽也，於男子則冠繩纓也。《喪服》所謂‘布總箭笄髽衰三年’是也。布總榛笄之髽，齊衰之髽也，於男子則冠布纓也。《檀弓》記夫子誨南宫縚之妻喪姑之髽，所謂榛以爲筓，長尺，而總八寸，《喪服》記所謂‘惡笄有首以髽’，傳以‘櫛笄’釋惡笄。注言：‘或曰榛笄是也。’斯皆既成服時之髽也。若夫未成服時之髽，在《士喪禮》卒歛徹帷之後，則曰‘主人髻髮袒，衆主人免于房，婦人髽于室’，在《喪服小記》則曰‘男子免而婦人髽’。是髽也，猶男子之髻髮免，所謂去笄纚而紒者也。錫恭按，成服之髽，雖非所以對冠繩纓，然程氏之意，欲與斬、齊未成服之髽區別，說尚不誤。而下文以注爲非，則以不察注有脫文故也。注有脫文，說見曹氏《校注》，已錄於前。",
            "对应经文": "布總，箭笄",
            "对应序号": "100011"
        },
        {
            "内容": "【胡氏培翚曰】此注云‘髽，露紒也’，實爲定詁。蓋吉時以纚韜髮，喪則去纚，去纚則紒露。紒與結同，即今之髻，故鄭注《士喪禮》及《禮記》，皆以去纚而紒言之。此無論未成服、已成服之髽，皆爲露紒，唯未成服時無笄，總以麻，若布自項而前交於額上，與男子之髻髮免同，雖繞紒而不覆紒，故紒仍露於外。鄭注《士喪禮》云：‘髻髮者，去笄纚而紒。’是男子之髻髮亦露紒，與髽同，但男子成服後，則去髻髮免，而冠喪冠。婦人成服後，去麻若布，服總與笄，而其爲露紒自若，故仍謂之髽。皇氏、賈氏專以露紒爲成服後之髽，而不知未成服以前之髽亦露紒，其說猶未善也。錫恭按，胡氏謂未成服、已成服之髽皆爲露紒，於經記各注皆通，與皇氏、賈氏說亦不相違而相成。",
            "对应经文": "布總，箭笄",
            "对应序号": "100011"
        },
        {
            "内容": "【《通典》雷氏次宗曰】縗者，當心六寸布也，在衣則衣爲縗，在裳則裳爲縗。男子離其縗、裳，故縗獨在衣上；婦人同爲一服，故上下共其稱也。",
            "对应经文": "布總，箭笄",
            "对应序号": "100011"
        },
        {
            "内容": "【張氏惠言曰】婦人衰下如深衣，亦續衽鉤邊爲之。錫恭按，此可正賈疏之失。○以上衰。",
            "对应经文": "布總，箭笄",
            "对应序号": "100011"
        },
        {
            "内容": "【褚氏寅亮曰】此章明婦人之服異者，但云‘布總箭笄髽衰’，而不言絰，可見斬衰婦人要絰與男子同。敖氏謂用牡麻，非也。婦人䘮服要重於首，豈反用牡麻耶？錫恭按，經未明言絰，此以類及。",
            "对应经文": "布總，箭笄",
            "对应序号": "100011"
        },
        {
            "内容": "【鄭氏珍曰】自‘斬衰裳’至‘髽衰三年’，凡五十字，經文一連序下，讀亦當一氣下作一句，始得立文。本意蓋齊衰以下諸章，皆上陳喪服、喪期，下列爲服之人，獨此章首陳其服，中列其人，末乃著其喪期，爲異。所以然者，經例，首陳五服，男女並同，而女之衣與裳連，首服笄、總，與男子異，不著其異者，卽於服有遺。錫恭按，他章不著其異者，以舉其隅於此章，故不爲遺也。雜異者於同者之中，又於服不晰。故經上列服，下列人，與諸章一例，而以妻爲夫、妾爲君、女子子在室爲父，上承‘斬衰裳苴絰杖絞帶菅屨’之同者，下蒙‘布總箭笄髽衰’之異者，而後以‘三年’總著上男女諸人喪期。五十字中，罔不明備，此聖人立文之妙也。自子夏離析作傳，間爲九條，錫恭按，傳本別自爲編，離析者，非子夏。互注篇首，子尹先生辨敖說下。經不相連，讀者因昧賈疏云‘諸章並見年月，惟此不言三年，以喪莫甚於斬，故表創鉅而已’，而後儒或謂表孝子罔極之心，或謂下齊衰言三年，此從可知。皆不憭本經，妄爲之說。夫三年達喪，諸服統紀，經顧含隱其文，反借他章以見年月，聖人不如此囘曲無謂也。且三年之爲痛甚創鉅，齊斬一也。齊衰何以忍言三年，至此服不止爲父，亦不應獨體其罔極之心。明經讀，卽無諸肊論矣。此釋三年。",
            "对应经文": "布總，箭笄",
            "对应序号": "100011"
        },
        {
            "内容": "【疏】不言女子子，直云‘子嫁’者，上文已云‘女子子’，別於男子。此承上，故不須具言，直云子嫁，是女子子可知。直云‘反爲父’足矣，而云‘反在父之室’者，以其出時父已死，初服齊衰，不與在室同。既服齊衰，後反被出，更服斬衰，即與在室同，故須言在室也。錫恭按，‘反被出’者，反而被出也。方居父喪，反在父母家也。言‘三年’者，亦有事須言。以其初死服期服，死後被出向父家，更服斬衰三年，與上在室者同，故須言三年也。○鄭知遭喪後被出者，若父未死被出，自然是在室，與上文同，何須設此經？明是遭喪後被七出者。云‘始服齊衰’者，以其遭父喪時未出，即《不杖期麻屨章》云‘女子子嫁爲父母’是也。云‘出而虞，則受以三年之喪受’者，若不被出，則虞後以其冠爲受，嫁女在室，爲父曹元弼曰：‘在室’二字衍。五升衰裳，八升總。今未虞而出，是出而乃虞，虞後受服，與在家兄弟同受斬衰。斬衰，初死三升衰裳，六升冠。既葬，以其冠爲受，受衰六升，冠七升。此被出之女，亦受衰裳六升，總七升，與在室之女同，故云‘受以三年之喪受’也。云‘既虞而出，則小祥亦如之’者，未虞已前未被出，至受後，陽城張氏本亦作‘受後’，洪氏據他本改‘受’爲‘虞’。受以出嫁之受，以八升衰、裳，九升總。今既虞後乃被出，至家又與在室女同。至小祥練祭，在室之女受衰七升，總八升，此被出之女與之同，故云‘既虞而出，小祥亦如之’。校勘記曰：單疏本無‘則’字。按，依注當有‘則’字，上文述注，作‘則小祥’，亦如之。錫恭按，汲古閣本有‘則’字，知阮氏目校此文，而刊本錄疏文，誤多‘者’字，似校上文述注。考此記上文，述注云云，知非校述注也。云‘既除喪而出，則已’者，此謂‘既小祥而出’者，以其嫁女爲父母期，至小祥已除矣，除服後乃被出，不復爲父更著服，故云‘既除而出則已’也。云‘凡女行於大夫已上曰嫁，行於士庶人者曰適人’，錫恭按，‘者’字當在‘適人’下案《齊衰三月章》云：‘女子子嫁者、未嫁者，爲曾祖父母。’傳曰：嫁者，嫁於大夫；未嫁者，成人而未嫁者。是行於大夫曰嫁。《不杖章》云：‘女子子適人者爲其父母、昆弟之爲父後者。’傳雖不解，《喪服》本文是士，故知行於士庶人曰適人。‘庶人’，謂庶人在官者，府史、胥徒，名曰庶人。至於民庶，亦同行士禮，以禮窮則同之。行大夫以上曰嫁，若天子之女嫁於諸侯，諸侯之女嫁於大夫。出嫁爲夫斬，仍爲父母不降。知者，以其外宗、內宗及與諸侯爲兄弟者，爲君皆斬。明知女雖出嫁，反，爲君不降。錫恭按，‘反’字衍。若然，下傳云：‘婦人不二斬，猶曰不二天。’今若爲夫斬，又爲父斬，則是二天，與傳違者，彼不二天者，以婦人有三從之義，無自專之道，欲使一心於其天，此乃尊君宜斬，不可以輕服服之，不得以彼決此。若然，外宗、內宗與諸侯爲兄弟服斬者，豈不爲夫服斬乎？明爲君斬，爲夫亦斬矣。",
            "对应经文": "子嫁，反在",
            "对应序号": "100012"
        },
        {
            "内容": "【《通典》雷氏次宗曰】不言女子子，上女子也。復言子者，欲見其外義以盡，子道復宏也。錫恭按，孔氏疏《小記》‘未練而出’句，用此義。",
            "对应经文": "子嫁，反在",
            "对应序号": "100012"
        },
        {
            "内容": "【李氏如圭曰】出則爲父三年者，已絶夫族，于本親還服其本服也。喪之變服，必因虞、祥之節，故變而重服者，亦因其節而變。",
            "对应经文": "子嫁，反在",
            "对应序号": "100012"
        },
        {
            "内容": "【曹氏元弼曰】上陳男女斬衰三年之服旣畢，别出此二條。錫恭按，其一條謂公士大夫之眾臣。以上所陳，是純乎斬、純乎三年者。此别言其不純乎三年、不純乎斬者。蓋子嫁反在父之室爲父三年，其未在父室時，固先服期服，於三年義不足。公士大夫之眾臣，爲其君布帶繩屨，異於斬衰正服絞帶菅屨，於斬義不足，是臣子之禮較殺者，故上文布總箭笄髽衰三年，旣總著妻妾女子之服，而别綴此二條於末，聖經立文之例，精密如此。　言反則在室，自明經直云子嫁反爲父足矣，必言反在父之室者，以初遭喪時不在室，今始在室，故必言在室以明之。反在父之室爲父三年，明至父室而後接其餘服，終三年也。若旣反而始遭喪，則全與在室者同，不必别出之矣。注謂遭喪後而出，精確之至，繼公說謬。 女子子卒哭始可歸夫家，而虞前有出者，人在外則罪惡易暴露。設有犯淫者，此時審知罪狀，則當不待其反，而使人絕之。",
            "对应经文": "子嫁，反在",
            "对应序号": "100012"
        },
        {
            "内容": "【疏】云‘士，卿士也’者，以其在公之下，大夫之上，尊卑當卿之位，故知是卿士也。不言‘公卿’，言‘士’者，欲見公無正職，大夫又承副於卿；士之言事，卿有職事之重，故變言‘士’，見斯義也。云‘公卿大夫厭於天子諸侯，故降其眾臣布帶繩屨’者，鄭解公、卿、大夫，天子、諸侯並言之者，欲見天子、諸侯下皆有公、卿、大夫，公、卿、大夫下皆有貴臣、眾臣。若然，天子、諸侯下公、卿、大夫，《周禮 典命》及《大宰》具有其文，此諸侯下公、卿，曹氏元弼曰，‘卿’字衍下，故以‘孤’爲公卿，同下。又云‘是以其孤爲公’，無‘公’字，可證。《典命》‘大國立孤一人’是也。以其諸侯無公，故以‘孤’爲公、卿。《燕禮》云：‘若有諸公，則先卿獻之。’鄭注云：‘諸公者，大國之孤也。孤一人，言“諸”者，容牧有三監。’是以其孤爲公，言厭於天子、諸侯，故除其眾臣布帶、繩屨二事，金氏曰，追曰降，誤除。其餘服、杖、冠、絰，則如常也。其布帶則與齊衰同，錫恭按，下傳云：‘帶緣各視其冠。’此帶當以六升布爲之，與齊衰帶大同而小異。其繩屨則與大功等也。云‘貴臣得伸，不奪其正’者，下傳云‘室老士貴臣’，故云貴臣得伸。‘得伸’者，依上文絞帶、菅屨，故云不奪其正也。○傳云‘室老、士，貴臣，其餘皆眾臣也’者，傳以經直云眾臣，不分別上下貴賤，故云室老、士二者是貴臣，其餘皆眾臣也。云‘有地者’、‘眾臣杖不以即位’，欲見公、卿、大夫，或有地或無地，眾臣爲之皆有杖。但無地公、卿、大夫，其君卑，眾臣爲之皆得以杖，與嗣君同即阼階下朝夕哭位。若有地公、卿、大夫，其君尊，眾臣雖杖，不得與嗣君同即阼階下朝夕哭位，下君故也。錫恭按，疏以君謂有地者也，屬下眾臣杖不以即位，讀誤，辨見下。○注云‘室老，家相也’者，《左氏傳》云‘臧氏老’，《論語》云‘趙魏老’，是家臣稱老。云家相者，案《曲禮》云‘大夫不名家相、長妾’。以大夫稱家，是室老相家事者也。云‘士，邑宰也’者，《雜記》云：‘大夫居廬，士居堊室。’鄭注云：‘士居堊室，亦謂邑宰也。’與此同，皆謂邑宰爲士也。若然，孤、卿、大夫有菜邑者，校勘記云，‘菜’，《要義》作‘采’，下同。其邑既有邑宰，又有家相，若魯三卿，公山弗擾爲季氏費宰，子羔爲孟氏之郕宰之類，皆爲邑宰也。陽貨、冉有、子路之等，爲季氏家相，亦名家宰。若無地卿、大夫，則無邑宰，直有家宰。則孔子爲魯大夫，而原思爲之宰，是直有家相者也。此等諸侯之臣，而有貴臣、眾臣之事。案《周禮 載師》云：‘家邑任稍地，小都任縣地，大都任畺地。’是天子公、卿、大夫有菜地者也。案《鄭志》答云：‘天子之卿，其地見賜乃有，何由諸侯之臣，正有此地。’惠氏棟校本書眉上云：‘《鄭志》已亡，此不全引，語焉不詳，莫知其義。’則天子下有無地者也。有菜地者有邑宰，復有家相，無地者，直有家相可知。云‘近臣，閽寺之屬’者，《周禮》，天子宮有閽人、寺人。閽人掌守中門之禁，晨夜開閉；墨者使守門者也；寺人掌外內之通令；奄人使守後之宮門者也。是皆近君之小臣，又與眾臣不同，無所降其服，又得與貴臣等不嫌相逼通也。校勘記曰：陳、閩、《通解》俱無‘通’字。是以《喪服小記》云：‘近臣，君服斯服矣，其餘從而服，不從而稅。’彼亦是近君小臣，與大臣異也。錫恭按，所引天子、諸侯之近臣，固與眾臣異，亦與貴臣殊，以彼貴臣、眾臣同服也。此公、士、大夫之近臣，但與眾臣異，不與貴臣殊，以此貴臣、眾臣不同服也，疏似未爲區別，且《小記》言稅服，證此尤不合。云‘君，嗣君也’者，釋傳云‘君服’，但其君以死矣，校勘記曰：‘以’，《要義》作‘已’。更有君爲死君之服，故知是嗣君。若然，案《王制》‘畿內諸侯不世爵而世祿’，彼則天子、公、卿、大夫未爵命，得有嗣君者，以世祿降未得爵，亦得爲嗣君，況其中兼畿外諸侯下卿、大夫也。且《詩》云：‘維周之士，不顯亦世。’《左氏傳》云：‘官有世功，則有官族。’皆是臣有世功，子孫得襲爵，故雖畿內公、卿、大夫，有嗣君也。云‘繩菲今時不借也’者，周時人謂之‘屨’，子夏時人謂之‘菲’，漢時謂之‘不借’者，此凶荼屨，不得從人借，亦不得借人，皆是異時而別名也。",
            "对应经文": "公、士、大",
            "对应序号": "100013"
        },
        {
            "内容": "【李氏如圭曰】衆臣杖不以即位，下于貴臣，猶庶子不以杖即位，下於適子然也。近臣從君，亦絞帶、菅屨。",
            "对应经文": "公、士、大",
            "对应序号": "100013"
        },
        {
            "内容": "【敖氏繼公曰】此君之尊，殺於國君，故其臣之爲服者，得以分别貴賤也。衆臣杖不以即位，亦異於貴臣也，然則貴臣得以杖與子同即位者，亦以其尊少貶故也。錫恭按，敖氏此說似不與注相涉。然天子不厭諸侯，而降其眾臣。天子、諸侯厭公、卿、大夫，而降其眾臣，則以大夫君之尊已殺故也。此數語適足與注相成，故節錄之。",
            "对应经文": "公、士、大",
            "对应序号": "100013"
        },
        {
            "内容": "【方氏苞曰】《詩》、《書》多言卿士，《戴記》：‘諸侯之大夫入天子之國，曰某士。’《左傳》，晉士起歸時事於宰旅，是也。曰‘公、卿’則似專言王朝之公、卿，曰‘公、士’乃可包大國之孤，及列國之卿。錫恭按，李氏心傳疑‘士’爲‘卿’傳寫之誤，故方氏辨之。",
            "对应经文": "公、士、大",
            "对应序号": "100013"
        },
        {
            "内容": "【吳氏廷華曰】此本在君服節内，因帶、屨有異，故别言之，仍繫之此章之末，則斬衰之服猶是也。",
            "对应经文": "公、士、大",
            "对应序号": "100013"
        },
        {
            "内容": "【胡氏培翚曰】傳云‘君謂有地者’，即釋經‘爲其君’之‘君’，指公、卿、大夫言也，與下‘君’字指嗣君者別。前傳曰‘君至尊也’，注謂‘卿大夫有地者爲君’，即本此傳。注云‘近臣閽寺之屬’者，《周禮 序官》：‘內小臣奄，上士四人。’‘閽人，王宫每門四人，囿游亦如之。寺人，王之正內五人。內豎倍寺人之數。’鄭注：‘閽人，司昏晨以啟閉者。’‘寺之言侍也。’案此數者，皆近君之小臣。　公、卿、大夫，亦有近臣者，《儀禮釋官》云：《禮記 檀弓》，季孫之母死，哀公弔焉，曾子與子貢弔焉，閽人爲君在，弗內也。是大　夫之家有閽人。《左傳》，宋公使寺人召司馬之寺人宜僚，齊崔子使寺人御而出。是大夫之家有寺人。故鄭云，閽寺之屬也。云‘君嗣君也’者，此謂公、卿、大夫之子，父死而嗣爲後者，亦謂之君。云‘近臣從君喪服無所降也’者，近臣常在君之左右，故其服不得與君異。嗣君爲其父苴帶、菅屨，則此服亦如之，無所降也。盛氏云：‘近臣卑於貴臣，而其服乃無所降者，以其近君故也。’今案經但言眾臣，傳特言貴臣，以別於眾臣，而於眾臣中又抽出近臣言之，皆以補經所未備。《喪服小記》曰：‘近臣，君服斯服矣，其餘從而服，不從而稅。’《服問》曰：‘君之母非夫人，則羣臣無服，唯近臣及僕驂乘從服。唯君所服服也。’斯皆近臣從服不與眾臣同之證也。云‘繩菲今時不借也’，謂之不借者，《釋名》云：‘言賤易有宜，各自蓄之，不假借人也。’",
            "对应经文": "公、士、大",
            "对应序号": "100013"
        },
        {
            "内容": "【凌氏曙曰】繼公謂，室老，家臣之長者也。士，凡士之爲家臣者皆是也。經惟言公、大夫耳，而傳以有地者釋之，則無地者其服不如是乎？似失于固矣。論曰：凡經所不見者，當以意求之。傳注所以與經相表裏者，以能足成其義耳。經不具，故待傳、注以補之也；若經所不言，傳亦不言，尙何需于傳、注耶？如經但言衆臣，則必有不在衆臣之列者矣，故補之曰，室老與士皆貴臣，其餘衆臣也。不然，則不知經之所謂衆臣，何所指也。鄭注，天子、諸侯及卿、大夫，有地者皆曰君。鄭知此者，以傳云‘君謂有地者’也。傳必以爲有地者，以貴臣之中有士也。有采地者有邑宰，復有家相；無地者有家相而已。今旣有士，則其爲有地之君可知矣。士不得以凡士之爲家臣目之者，以其貴于眾臣也。貴于衆臣，故鄭以士爲邑宰也。必邑宰而後可以爲貴臣，而不同于衆臣者，子路使子羔爲費宰，曰：‘有民人焉，有社稷焉。’故知異于衆臣也。室老得爲貴臣者，賈疏：‘《曲禮》曰：大夫不名家相、長妾。’按，賈疏兩引，皆作‘大夫不名家相、長妾’，與今《曲禮》異。賈必知‘大夫’者，以大夫稱家也，故知其貴也。如魯三家，皆有地，則公山弗狃爲季氏費宰，子羔爲孟氏郕宰，冉有、季路之爲季氏家相，皆是也。必分別貴臣、衆臣者，公、卿、大夫厭于天子、諸侯，故降衆臣布帶、繩屨，貴得伸，不奪其正也。且經亦有爲貴臣服緦者，鄭氏曰：‘貴臣，室老、士也。’若敖氏，乃漫無分別。然則君亦爲衆臣服緦耶？何其舛也！貴臣之制，至戰國而後亡矣。譙周曰：‘大夫受畿內之采邑，有家臣。雖又別典鄕遂之事，其下屬皆止相屬，其吏非臣也。秦漢無復采邑之家臣，郡縣吏權假斬衰，代至則除之。’按秦并天下而爲郡縣，不復有貴臣之服，其禮殆與封建相終始者矣。",
            "对应经文": "公、士、大",
            "对应序号": "100013"
        },
        {
            "内容": "【鄭氏珍曰】經止言公、卿、大夫，明士無臣也。傳必以有地爲君者，有地其爲君臣也，全而定。無地，則爲君臣也，不全不定。主言全而定者，其不全不定者，得包之也。云‘眾臣杖不以卽位’者，補明眾臣之異於貴臣，不止布帶、繩屨也。云‘近臣，君服斯服’者，又以補明近臣閽寺之屬，服無所降，仍從君絞帶、菅屨，不得同眾臣也。公、卿、大夫之貴臣、眾臣、近臣，其爲君服，有分别如此，則天子、諸侯之臣，不言可知。敖氏於前經之君，增士而去天子，主謂有臣者曰君，不論有地、無地，至譏此傳云‘有地’者，爲失於固。又謂‘近臣，君服斯服’乃諸侯之近臣，傳言亦非其類，不知《小記》‘近臣君服斯服’主謂從君服說，與此傳文同意別，以彼駁此，大非。",
            "对应经文": "公、士、大",
            "对应序号": "100013"
        },
        {
            "内容": "【鄭氏珍曰】經言‘公、士、大夫’，傳言‘公、大夫、士’，自是士謂公、卿、大夫之眾臣爲之服耳。舊注原合經、傳，自郝氏敬始讀‘公、士’‘公、卿’各爲一句，以經之‘公、士’謂諸侯之士，傳之‘公、卿’謂諸侯之大夫，公之士與大夫之眾臣是二等人，一爲其君是諸侯，一爲其君是大夫。愚謂傳云‘公卿大夫室老、士，貴臣，其餘皆眾臣也’，語意明止爲眾臣别白，若云除此之外，卽所謂眾臣也，如郝說經，旣以士與眾臣對舉，傳意宜云‘公除却卿，大夫除却室老、士，是貴臣，其餘皆士，皆眾臣也’。而傳文如此，不與經相戾乎？且經‘公、士’若指謂諸侯之士，其人已明白非大夫之眾臣，不別去室老、邑宰，不知眾臣爲何等臣也。傳止云‘大夫室老、士，貴臣，其餘皆眾臣也’，卽晰矣。何必及公之大夫乎？諸侯之士稱公士，猶有《玉藻》‘公士擯’之文可證，若諸侯之大夫稱公、卿，則亘古未見此名矣。郝氏不顧經、傳文義，妄以公、妾、大夫之妾例此條，杜撰武斷，是爲謬極。方氏觀承盛氏世佐，見其新異從之，反謂向來舊讀俱誤，皆惑之甚矣。",
            "对应经文": "公、士、大",
            "对应序号": "100013"
        },
        {
            "内容": "【釋文】牡麻，茂后反；枲麻，思似反；沽功，音古，後同；藨，皮表反，劉，扶表反；蒯，苦怪反，草也。",
            "对应经文": "疏衰裳齊，",
            "对应序号": "100014"
        },
        {
            "内容": "【疏】此《齊衰三年章》，以輕於斬，故次斬後。疏猶麤也，麤衰者，案上《斬衰章》中爲君三升半麤衰，曹氏元弼曰：‘麤’下脫‘斬’字。鄭注《雜記》云‘微細焉則屬於粗’，則三升正服斬不得麤名，三升半成布三升，微細，則得麤曹氏元弼曰：‘麤’下脫‘名’字。稱。麤衰爲在三升斬內，以斬爲正，故沒義服之麤。至此四升，始見麤也。若然，爲父哀極，直見深痛之斬，不沒人功之麤。曹氏元弼曰：‘沒’，殿本改作‘見’。至於義服斬衰之等，乃見麤稱，至於大功、小功，更見人功之顯，緦麻極輕，又表細密之事，皆爲哀有深淺，故作文不同也。斬衰先言‘斬’者，一則見先斬其布，乃作衰、裳；二則見爲父極哀，先表斬之深重。此齊衰稍輕，直見造衣之法。衰、裳既就，乃始緝之，是以斬衰‘斬’在上，齊衰‘齊’在下。‘牡麻絰’者，斬衰絰不言‘麻’，此齊衰絰見‘麻’者，彼有杖，杖亦苴，故不得言麻。此絰文孤，不兼杖，故得言麻也。云‘冠布纓’者，案斬衰‘冠繩纓’，退在‘絞帶’下，使不蒙‘苴’，齊‘冠布纓’，無此義，故進之，使與絰同處。此‘布纓’亦如上‘繩纓’，以一條爲武，垂下爲纓也。云‘削杖，布帶’者，並不取蒙‘苴’之義，故在常處。但杖實是桐，不言‘桐’者，以斬衰杖不言‘竹’，使蒙‘苴’，故闕‘竹’字。此既不取蒙‘苴’，亦不言‘桐’者，欲見母比父削殺之義，故亦沒桐文也。布帶者，亦象革帶，以七升布爲之，此即下章‘帶緣各視其冠’是也。齊、斬不言布，此纓帶言布者，以對斬衰纓帶用繩，故此須言用布之事也。‘疏屨’者，疏取用草之義，即《爾雅》云‘疏不熟’之‘疏’。若然，注云‘疏猶麤’者，直釋經‘疏衰’而已，不釋‘疏屨’之‘疏’。若然，《斬衰章》言‘菅屨’，見草體者，以其重，故見草體，舉其惡貌。此言疏，以其稍輕，故舉草之總稱。自此以下，各舉差降之宜，故《不杖章》言‘麻屨’，《齊衰三月》與《大功》同‘繩屨’，小功、緦麻輕，又沒其屨號。言‘三年’者，以其爲母稍輕，故表其年月。若然，父在爲厭降至期，今既父卒，直申三年之衰，猶不申斬者，以天無二日，家無二尊也。是以父雖卒後，仍以餘尊所厭，直申三年，不得申斬也。云‘者’者，亦如《斬衰章》文，明‘者’爲下出也。○傳，‘緝’，則今人謂之爲‘緶’也。上章傳先云‘斬者何不緝也’，此章言‘齊’對‘斬’，故亦先言‘齊者何緝也’。云‘牡麻者，枲麻也’者，此‘枲’對上章‘苴’。苴是惡色，則枲是好色。故《閒傳》云‘斬衰貌若苴，齊衰貌若枲’也。云‘牡麻絰右本在上’者，上章爲父，左本在下者，陽統於內；則此爲母，陰統於外，故右本在上也。錫恭按，《通典》孔倫曰：‘右本在上，爲母本於陰而統外也。’賈疏蓋本於此。云‘疏屨者藨蒯之菲也’者，藨是草名，案《玉藻》云‘屨蒯席’，則蒯亦草類。云‘冠尊加其麤，麤功大功也’者，此鄭雖據齊衰三年而言，冠尊加服皆同，是以衰裳升數恒少，冠之升數恒多。冠在首，尊，既冠從首尊，故加飾而升數恒多也。斬冠六升，不言功者，六升雖是齊之末，未得沽稱，故不見人功。此三年齊冠七升，初入大功之境，故言‘沽功’，始見人功。沽，麤之義，故云粗功，見人功麤大不精者也。云‘齊衰不書受月者，亦天子諸侯卿大夫士虞卒哭異數’者，其義說與《斬章》同，故云‘亦’也。",
            "对应经文": "疏衰裳齊，",
            "对应序号": "100014"
        },
        {
            "内容": "【朱子曰】首絰右本在上者，齊衰絰之制，以麻根處著頭右邊，而從額前向左，圍向頭後，却就右邊元麻根處相接，即以麻尾藏在麻根之下，麻根搭在麻尾之上，綴殺之。有纓者，以其加於冠外，故須著纓，　方不脱落也。",
            "对应经文": "疏衰裳齊，",
            "对应序号": "100014"
        },
        {
            "内容": "【張氏爾岐曰】牡麻，麻之華而不實者。牡麻爲絰，其本在冠右而居末上。此首絰結束之法也。錫恭按，言冠右，見絰在冠上；言首絰結束，見非要絰之制。此條甚簡而明。",
            "对应经文": "疏衰裳齊，",
            "对应序号": "100014"
        },
        {
            "内容": "【程氏瑤田曰】《喪服》傳‘苴絰者，麻之有蕡者也’，‘牡麻者，枲麻也’。然則麻，大名也，無實者枲，有實者苴。有實則有蕡矣，生枲曰蕉。《廣韻》‘䌭生麻’，又‘䌭生枲’也。余居北方，習聞其藝，麻事三月下穜，夏至前後，牡麻開細碎花，色白而微靑，屈原賦‘折疏麻兮瑤華’，洪興祖云‘麻華色白，故比於瑤’是也，《爾雅》所謂‘榮而不實謂之英’者也。苴麻不作花而放勃勃，與花初胎時相似，名之曰‘蕡’，卽麻實之穉者。《爾雅》所謂‘不榮而實謂之秀’者也。牡麻，其俗呼‘花麻’。牡麻、苴麻同畝布穜，其子皆苴麻所結者，而中有牡麻，殻無斑，黑文者，牡麻子也花落後，卽先拔而漚之，剝取其皮，是爲夏麻，夏麻之色白。《詩》言‘八月載績’，夏刈之則八月可績也。《春秋》宣公八年十月，‘葬我小君敬嬴。’《左傳》云：‘旱無麻，始用葛茀。’周十月，夏正之八月也。苴麻，其俗呼‘子麻’，八九月間子熟則落，一莖中熟有先後，農人以數次搖其莖而拾取之。《詩》言‘九月叔苴’，叔，拾也，拾取子盡，乃刈漚其皮而剝之，是爲秋麻，色靑而黯，不潔白也。色不潔白之謂‘苴’，故《閒傳》曰：‘苴，惡貌也。斬衰貌若苴，注：‘有大憂者，色必深黑。’齊衰貌若枲。’案，《說文》：‘苴，履中艸。’賈誼書：‘冠雖敝，不以苴履。’《曲禮》：‘凡以弓劒苞苴簞笥問人者。’注云：‘苞苴，裹魚肉。’《內則》，炮豚，若將‘編萑以苴之塗之，以謹塗。’《管子書》：‘天地苴萬物。’注云：‘苴，裹，萬物在天地之中。’然則‘苴’有薦藉包裹之義，故字从且。《說文》：‘且，薦也。’‘叔苴’傳：‘苴，麻子也。’莊周書：‘苴布之衣。’注云：‘苴，有子麻也。’《說文》别出‘芓，麻母’，《爾雅》作‘茡，麻母’。注云：‘苴麻盛子者。’《釋文》：‘盛，音成。’《廣韻》引之作‘成子者’，聲之譌也。余考麻子有稃，包裹而盛之，謂之曰‘苴’，義或如此，因而謂其麻曰‘苴’，因而謂其麻之色曰‘苴’也。",
            "对应经文": "疏衰裳齊，",
            "对应序号": "100014"
        },
        {
            "内容": "【楊氏復曰】斬衰冠繩纓，齊衰冠布纓，齊衰以下不見所用何纓。又案《雜記》云：‘緦冠繰纓。’注云：‘繰，當爲澡，麻帶絰之澡，謂有事其布以爲纓。’以此條推之，則自緦以上，亦皆冠布纓，而未澡，而緦始澡其纓耳。",
            "对应经文": "疏衰裳齊，",
            "对应序号": "100014"
        },
        {
            "内容": "【張氏爾岐曰】冠以七升布爲武，垂下爲纓。",
            "对应经文": "疏衰裳齊，",
            "对应序号": "100014"
        },
        {
            "内容": "【胡氏培翚曰】云‘冠尊加其麤，麤功大功也’者，謂冠在首，尊，宜別於衣，故以人功麤略之布爲之，即大功之布也。下記云：‘齊衰四升，其冠七升。’《閒傳》曰：‘大功七升、八升、九升。’此七升之布爲大功之首，稍加以麤略之功者也。若六升以下，不加人功，則并無麤功可言矣。故傳曰：‘冠者，沽功也。’謂用麤功之布爲之，對斬衰冠六升無麤功也。",
            "对应经文": "疏衰裳齊，",
            "对应序号": "100014"
        },
        {
            "内容": "【聶氏《三禮圖》引《變除》云】削之使下方者，取母象於地也。錫恭按，此所引異於《斬衰章》賈疏所引者，此多一‘下’字，云‘使下方’，則惟在下者方也。桐形本圓，削之使方，而方不便於握，故上因其圓以便握，下削使方以象地也。爲母象地，象其下削者也。司馬氏《書儀》云‘爲母上圓下方’，蓋本於此。",
            "对应经文": "疏衰裳齊，",
            "对应序号": "100014"
        },
        {
            "内容": "【盛世佐曰】布帶與絞帶對，亦所以象革帶也。郝以爲是爲大帶，非。",
            "对应经文": "疏衰裳齊，",
            "对应序号": "100014"
        },
        {
            "内容": "【《通典》引《開元禮》】屨內納錫恭按，《通典 五服成服篇》引經此章，不釋屨而說斬衰卒哭受服，云藨屨內納，考斬衰卒哭受服，與齊衰始成服同，彼既藨屨內納，則此經藨蒯之菲亦當內納也。",
            "对应经文": "疏衰裳齊，",
            "对应序号": "100014"
        },
        {
            "内容": "【李氏如圭曰】疏屨，草屨也，讀如《周禮》‘聚臣妾斂疏材’之‘疏’。藨、蒯，皆草名。《玉藻》曰：‘履蒯席。’《閒傳》曰：‘爲母疏衰四升，旣虞、卒哭，受以成布七升，冠八升。’又曰：‘齊衰之葛，與大功之麻，同練，而衰八升、冠九升，其他變除如斬衰之禮，練而亦用大功繩屨，則既虞、卒哭，或者用不杖期麻屨乎？",
            "对应经文": "疏衰裳齊，",
            "对应序号": "100014"
        },
        {
            "内容": "【胡氏培翚曰】注云‘疏猶麤’者，賈疏以爲直釋經‘疏衰’之‘疏’是也。若‘疏屨’之‘疏’，則傳釋爲‘藨蒯’矣。錫恭按，傳既釋之，故注不重出。《說文》：‘藨，鹿𧆑也，一曰蒯之屬。《南都賦》：‘其草則藨茅薠莞。’《廣韻》：‘藨可爲席。’‘蒯’本作蓾，《說文》：‘蓾，草也。’《左傳》引《詩》曰：‘雖有絲麻，無棄菅蒯。’《玉藻》：‘履蒯席。’《史記集解》云：‘蒯，茅之類，可爲繩。’",
            "对应经文": "疏衰裳齊，",
            "对应序号": "100014"
        },
        {
            "内容": "【疏】此章專爲母三年，重於期，故在前也。直云‘父卒爲母’足矣，而云‘則’者，欲見父卒三年之內而母卒，仍服期，要父服除後而母死，乃得伸三年，故云‘則’以差其義也。必知義如此者，案《內則》云：‘女子十有五而笄，二十而嫁。有故，二十三年而嫁。’注云：‘故，謂父母之喪。’言二十三而嫁，不止一喪而已，故鄭並云‘父母喪’也。若前遭母喪，後遭父喪，自然爲母期，爲父三年，二十三而嫁可知。若前遭父服未闋，即得爲母三年，則是有故，二十四而嫁，不止二十三也。知者，假令女年二十，二月嫁娶之月，將嫁，正月而遭父喪，並後年正月爲十三月小祥，又至後年正月大祥，女年二十二，欲以二月將嫁，又遭母喪，至後年正月十三月大祥，女年二十三將嫁。此是父服將除，遭母喪，猶不得爲申三年。況遭父喪，在小祥之前，何得即申三年也？是父服未除，不得爲母三年之驗，一也。又《服問》注曰：‘爲母既葬衰八升。’亦據父卒爲母，與父在爲母同五升衰、裳，八升冠。既葬，以其冠爲之受，衰八升，是父卒爲母，未得申三年之驗，二也。《閒傳》云‘爲母既虞卒哭，衰七升’者，乃是父服除後，乃爲母申三年。初死，衰四升，冠七升；既葬，以其冠爲之受，衰七升，與此經同是父服除後，爲母乃申三年之驗，是三也。諸解者全不得思此義，妄解‘則’文，說義多塗，皆爲謬也。尊得伸者，得伸三年，猶未伸斬。",
            "对应经文": "父卒則爲母",
            "对应序号": "100015"
        },
        {
            "内容": "【《通典》馬氏融曰】父卒，無所復屈，故得伸重服三年。",
            "对应经文": "父卒則爲母",
            "对应序号": "100015"
        },
        {
            "内容": "【敖氏繼公曰】父在爲母期，父卒則三年。云‘則’者，對‘父在’而立文也。",
            "对应经文": "父卒則爲母",
            "对应序号": "100015"
        },
        {
            "内容": "【凌氏曙曰】賈氏謂，父卒三年之内而母卒，仍服期。案賈疏之前，已有疑父喪除乃得爲母三年者，故作三騐以証之，而後儒卒不信也。但賈氏之說有本，吾據傳記鄭注之言以引而申之。至于父卒卽得爲母三年，此以肊斷耳。《喪服小記》：‘父母之喪，偕先葬者，不虞祔，待後事，其葬服斬衰。’注：‘假令父死在前月，而同月葬，猶服斬衰，不葬不變服也。言其葬服斬衰，則虞、祔各以其服矣。及練、祥皆然，卒事反重服。’疏言父母俱喪而猶服斬者，從重也。雖葬母，亦服斬葬之，以其父未葬焉，而不得變服也。今設使父卒未葬之前，而母死，卽得爲母三年，若據《小記》推之，齊衰之服且不得變斬衰，而况可以伸三年乎？考父在爲母之制，十一月而練，十三月而大祥，十五月而禫，喪期至祥、禫而止矣。據鄭注，爲母虞、祔、練、祥，皆服齊衰。卒事反重服，則知卒事者，卒母虞、祔、練、祥之事也。反重服者，反爲父三年未竟之重服也。是母已除而父喪未除，不得爲母三年之一証也。不然，則母服之滿當在父服旣除之後矣，安得有爲母卒事而爲父反重服之事乎？然則賈氏父服除而後爲母三年之說，未可厚非也。錫恭按，凌氏先以衰冠升數爲證，亦誤以父在爲母爲衰五升、冠八升。其意則是，其證則非。單存後一證，已足達凌氏之意矣。今故節錄。",
            "对应经文": "父卒則爲母",
            "对应序号": "100015"
        },
        {
            "内容": "【鄭氏珍曰】適母之服，《唐律》、《開元禮》、宋《政和禮》，及溫公《家儀》均不著；元典章《三父八母圖》始揭岀適母齊衰三年；明《孝慈錄》改斬衰，今律因之。求之經傳，惟戴德《喪服變除記》云：‘齊衰三年者，父卒爲君母；齊衰杖周者，父在爲君母。見《通典》鄭氏注《喪服 小功章》‘凡庶子爲君母，如適子’，而於《喪服》經固無文，或致疑焉。愚謂經所以不出君母之服者，非不出也，不須別出，又不可别出也。康成論適母以庶子爲後，曰：‘此皆子也，傳重而已，父不先命之與適妻爲母子也。’《喪服小記》注故一父所生，妾得子己所生之子，不得子他妾及女君所生之子。能盡子妾所生之子，惟適妻。《杖期章》‘爲眾子’，‘眾子’兼適庶，服之者，父與父之適妻也。適妻於眾子，無論己生、妾生，當服期則俱服期，當降大功則俱降大功，不以己生與妾生異也，皆其子故也。則眾子自無論適生、妾生，於父之適妻當三年則並三年，當杖期則並杖期，亦不以適生與妾生異也，皆其母故也。故於《齊衰三年》但言‘父卒爲母’，於《杖期章》但言‘父在爲母’，而自天子至士、庶，凡適生、妾生者，皆括之矣，卽妾生者之得爲其母，亦括之矣，故不須别出也。若於‘爲母’後別出‘君母’，文必曰‘君母如母’，則君母止在‘孝子不敢殊’之列，名不正，言不順，而母之倫亂矣。且如是而經文之‘父在爲母’、‘父卒爲母’者，就妾子言之，是止爲其母。爲其母，則有父在不得期者矣，有父卒不得三年者矣，卽經之倫亦亂，故又不可別出。錫恭按，子尹先生引經四條，證父在不得期者，有爲父後者爲母，證父卒不得爲母者，有大夫之庶子爲其母大功，皆誤。今以其所論者不引經證義易明，故悉刪之。○此條論君母。",
            "对应经文": "父卒則爲母",
            "对应序号": "100015"
        },
        {
            "内容": "【《通典》士爲所生母服議】晉解遂問司徒蔡謨曰：‘庶子喪所生，嫡母尚存，不知制輕重？」答云：「士之妾子服其母，與凡人喪母同。」鍾陵胡澹所生母喪，自嫡兄承統，而嫡母存，疑不得三年，問范宣。答曰：「按禮，由命士以上，父子異宮。《春秋傳》曰“大夫有側室，士有二宗”，皆斯之謂。是以庶子有母之喪，自居其室而遂其情。經載，禀命爲慈母且猶三年，況親所生乎？嫡母雖貴，然厭降之制，父所不及，錫恭按，‘父’疑當作‘母’。婦人無專制之事，豈得引父爲比，而屈降支子也？’",
            "对应经文": "父卒則爲母",
            "对应序号": "100015"
        },
        {
            "内容": "【李氏如圭曰】父卒君母存，爲其母當何服？案《小記》曰：‘庶子在父之室，則爲其母不禫。’則父在爲妾母亦杖期，同宮者惟不禫耳。父殁君母存，得伸三年可知。李氏又曰：‘其屈厭之節未聞。’錫恭按，母不厭子，妻不厭妾，當無所屈厭也。",
            "对应经文": "父卒則爲母",
            "对应序号": "100015"
        },
        {
            "内容": "【萬氏斯大曰】《齊衰三年》首言‘父卒則爲母’，下即及繼母、慈母，因知妾子之爲其母當與此同，經不言者，包於‘父卒爲母’之中也。觀慈母之傳曰：‘妾之無子者，妾子之無母者，父命妾曰女以爲子，命子曰汝以爲母。’若是，則生養之終身如母，死喪之三年如母。妾子子于他妾者且然，况生母乎？惟大夫之妾子從乎大夫而降，故爲其母大功。公子于君之所不服者，已亦不敢服，故爲其母練冠麻，麻衣縓緣，既塟除之。錫恭按，此二條爲父在者。經表此二者之異，則士而下皆從，同不必言也。又庶子爲父後，則與尊者爲一體，不敢服其私親，故爲其母緦。錫恭按，此一條爲父卒者。經表此爲後者之異，則不爲後者皆從，同亦不必言也。推此，則《齊衰杖期》止言‘父在爲母’，則繼母、慈母，與妾子之爲其母，皆父在齊衰杖期可知。更推大夫之妾子，大夫已卒而服其母，必同此齊衰三年可知。《小記》云：‘庶子在父之室，則爲其母不禫。’然則生母之服，父在期，而父卒三年，益從可知矣。",
            "对应经文": "父卒則爲母",
            "对应序号": "100015"
        },
        {
            "内容": "【凌氏廷堪曰】或謂經傳無所生母明文，何以知其兼言之也？案經云‘慈母如母’，慈母亦父妾也，非其所生，尚爲之三年，而謂所生母不得三年乎？蓋經所云‘繼母如母’者，謂如適母也；‘慈母如母’者，謂如所生母也。經文簡括，儒者罕通其意，唯漢鄭氏能見之。錫恭按，‘見’字上原有‘窺’字，今刪。故其於《緦麻三月章》‘庶子爲父後者爲其母’注云：‘君卒，庶子爲母大功；大夫卒，庶子爲母三年；士雖在，庶子爲母皆如眾人。’於‘慈母’注云：‘大夫之妾子，父在爲母大功，則士之妾子爲母期矣，父卒則皆得伸也。’鄭氏此注直可補經。",
            "对应经文": "父卒則爲母",
            "对应序号": "100015"
        },
        {
            "内容": "【胡氏培翚曰】自父言之，則有適母、妾母之分；自子言之，則生我者即母。妾子之於母，與嫡子之於母同，經無‘所生母’明文，謂即包於‘父卒爲母’之中。其說是也。以上論生母。",
            "对应经文": "父卒則爲母",
            "对应序号": "100015"
        },
        {
            "内容": "【《通典》爲高曾祖母及祖母持重服議】周制，祖父卒而後为祖母後者三年。後漢荆州牧劉表云：表字景升。「父亡在祖後，則不得爲祖母三年，以爲婦人之服，不可踰夫。孫爲祖服周，父亡之後，爲祖母不得踰祖也。」晉或問曰：「若祖父先卒，父自爲之三年，己爲之服周矣，而父卒，祖母後卒，當服三年不乎？」劉智答云：「嫡孫服祖三年，誠以父卒則己不敢不以子道盡孝於祖，爲是服三年也。錫恭按，如此說，則父不在者，皆當爲祖三年矣，何獨嫡孫一人乎？此不免微誤。然父亡在祖後，嫡孫爲祖母三年，其說自是，不得以一眚掩之。謂之受重於祖者，父卒則祖當爲己服周，此則受重也。己雖不得受重於祖，然祖母今當服己周，己不得不爲祖母三年也。錫恭按，祖母服己周者，以將傳重也。宗廟之重，主婦與主人共之，故嫡孫亦受祖母之重，而服三年也。《小記》曰“祖父卒而後爲祖母後者三年”，特爲此發也。」侍中成粲云：「禮，有嫡子則無嫡孫，然則己受重於父，不受重於祖，不得爲祖母三年。錫恭按，此不知祖母亦自有重也。辨見上。禮，舅沒則姑老，爲傳家事於長婦也。錫恭按，此謂姑老，而家婦攝家事，其重仍在姑身也。辨詳《不杖期章》‘嫡孫’及《齊衰三月章》‘宗子之母妻’下。亦爲祖沒，則己父受重於祖父，己不受之於祖父母，故無祖父母三年之理也。」錫恭按，成粲說非，觀下賀氏說便知。賀循又引《小記》，自釋爲祖母後者，服之如母，不爲祖父母後，不得爲祖母三年，未見其驗，但以父在無二嫡，父沒祖存，己位則正，不得爲祖父後，乃爲祖母嫡也。錫恭按，賀氏意謂父亡在祖父後，當祖父亡時，己未爲嫡，故服不杖期。今祖母亡時，己乃爲嫡，故服三年。詞義明達，足破劉表、成粲之誤。宋崔凱云：「時人或有祖父亡，而後己母亡，錫恭按，‘母’疑當作‘父’。孫奉養祖母，祖母卒則爲之齊衰三年者。凱以爲，祖母三年，自謂己父母早亡，受重於祖，故爲祖斬衰三年，祖母齊衰三年。今己父後亡，則受重於父，不受重於祖，孫雖奉養祖母，固自當如禮，齊衰周耳。」錫恭按，崔氏說謬，與成粲同。庾蔚之謂：「劉景升以婦人之不可踰夫，既已乖矣。按成粲云：“己自受重於父，不受於祖，爲祖母不應三年”，可謂殊途而同謬者矣。」又吳商駁劉表及成粲曰：‘嘗見表所作《喪服後定變除》，爲婦人之服不踰男子；孫爲祖父服周，父亡之後，爲祖母服，而云不得踰祖也。又見成侍中云，以爲己自受重於祖，錫恭按，‘祖’當作‘父’。祖母服不應三年。商按：假使子爲人後，爲本父服周，而所後者更自有子，己則還家，而母後亡，當可以不得踰父不三年乎？又從祖祖父先亡，己爲小功五月而已；後爲從父後，從父又先亡，祖母後卒，可復以己先爲祖父小功，今爲祖母不踰祖父，復服五月乎？諸如此比，婦服重於夫甚眾，不可具記。不得踰夫之說，經傳無據。嫡行庶服，義又不通。粲又云：“己自受重於父，不受重於祖，今服祖母亦當周。”又《齊衰章》，臣爲君之父母、祖父母周。凡臣從君所服而降一等，臣從服周，則君爲三年也。據爲國君而有父若祖之喪者，謂始封君也。其繼體，則父與祖並有廢疾不立者也。有廢疾不立，則君受國於曾祖，不受國於祖也。不受國於祖，猶服三年。此則經之明例，非從傳記之說也。其義如此，則凡爲後者皆應三年，何必受重然後服斬？」錫恭按，上文論爲祖父服，故因云服斬。然此條所辨者，爲祖母服也。當云‘服三年’。○以上論爲祖母持重。",
            "对应经文": "父卒則爲母",
            "对应序号": "100015"
        },
        {
            "内容": "【《通典》漢戴德云】孫爲祖後者，父卒爲祖母。錫恭按，此父卒，謂祖父卒也。上至高祖母，自天子達於士。",
            "对应经文": "父卒則爲母",
            "对应序号": "100015"
        },
        {
            "内容": "【《通典》爲庶子後爲庶祖母服議】宋庾蔚之謂：‘所後父若承祖後，則己不得服庶祖母也。父不承重，己得爲庶祖母一周，庶無傳祭，故不三年也。’錫恭按，《通典》雖以爲庶子後立文，然庶子、親子，其禮亦同。○此論庶子之子不爲父生母持重。",
            "对应经文": "父卒則爲母",
            "对应序号": "100015"
        },
        {
            "内容": "【疏】繼母本非骨肉，故次親母后。謂己母早卒，或被出之後，繼續己母，喪之如親母，故云‘如母’。但父卒之後如母，明父在如母可知。下《期章》不言者，舉父沒後，明父在如母，可知慈母之義亦然，皆省文也，故皆舉後以明前也。若然，直言繼母載在《三年章》內，自然如母可知。而言‘如母’者，欲見生事、死事一皆如己母。○傳○發問者，以繼母本是路人，今來配父，輒如己母，故發斯問。答云‘繼母配父’，即是片合之義，既與己母無別，故孝子不敢殊異之也。",
            "对应经文": "繼母如母。",
            "对应序号": "100016"
        },
        {
            "内容": "【敖氏繼公曰】此禮乃聖人之所爲，而傳謂孝子不敢殊者，明聖人因人情以制禮。",
            "对应经文": "繼母如母。",
            "对应序号": "100016"
        },
        {
            "内容": "【顧氏炎武曰】繼母如母，以配父也；慈母如母，以貴父之命也。然於其黨則不同矣。《服問》曰：‘母出，則爲繼母之黨服。母死，則爲其母之黨服；爲其母之黨服，則不爲繼母之黨服。’鄭氏注曰：‘雖外親，亦無二統。’夫禮者，所以别嫌明微，非聖人莫能制之。此類是矣。《喪服小記》：‘爲慈母之父母無服。’",
            "对应经文": "繼母如母。",
            "对应序号": "100016"
        },
        {
            "内容": "【胡氏培翚曰】繼母如母，而傳以配父釋之，則服之亦以重父而已，與下‘慈母貴父之命’義同。或謂繼母有撫育之恩，故服之，非也。設繼母來時，子已長成，亦必服之。則傳‘配父’之義其不可易明矣。此聖人制作之精意也。注云‘因猶親也’者，盛氏云：‘因，猶依也。《詩》云“靡依匪母”，故親母曰因母。’今案《詩 皇矣》：‘因心則友。’毛傳：‘因，親也。’《論語 學而篇》，《集解》引孔注同，是‘因’與‘親’古義通，故鄭云‘因猶親也’。",
            "对应经文": "繼母如母。",
            "对应序号": "100016"
        },
        {
            "内容": "【曹氏元弼曰】盛氏訓‘因’爲‘依’。案《詩》云‘靡依匪母’，繼母如母，則亦子所依，不得言‘依母’以別之。注義確不可易。",
            "对应经文": "繼母如母。",
            "对应序号": "100016"
        },
        {
            "内容": "【《隋書 劉子翊傳》】永寧令李公孝，四歲喪母，九歲外繼。其後父更別娶後妻，至是而亡。河間劉炫以無撫育之恩，議不解任。子翊駁之曰：‘傳云“繼母如母”，與母同也。當以配父之尊，居母之位，齊杖之制，皆如親母。又，爲人後者，爲其父母朞，報朞者自以本生，非殊親之與繼也。後人者爲其父母朞，未有變隔以親、繼，《服問》云‘母出則爲繼母之黨服’，豈不以出母族絕，推而遠之，繼母配父，引而親之乎？子思曰：“爲伋也妻，是爲白也母；不爲伋也妻，是不爲白也母。”定知服以名重，情因父親。如謂繼母之來，在子出之後，制有淺深者考之，經傳未見其文。譬出後之人，所後者初亡，後之者始至，此復可以無撫育之恩，而不服重乎？’錫恭按，此議文甚長，刪取關於經義者錄之。○又按，此論本生繼母不附爲人後者爲其父母節者，彼以不二斬爲義，此以如母爲義，以義類附此節。",
            "对应经文": "繼母如母。",
            "对应序号": "100016"
        },
        {
            "内容": "【《通典》父卒繼母還前親子家繼子爲服議】晉摯虞《理疑》曰：父亡，服竟，繼母還前親子家，當爲何服？比有問：‘有夫婦生男女三人，遭荒亂離散，不知死生。母後嫁，有繼子。後夫未亡，得親子信，請還親子家，後夫言可爾。後數年，夫亡，喪之如禮，服竟，隨親子去，別繼子云：“我則爲絕，死不就汝家葬也。”而名戶籍如故。母今亡，繼子當何服？服之三年，則不來葬；服之周，則無所嫁。’博士淳于睿等以爲，當依繼母嫁，從爲服周。錫恭按，此引《禮經》同鄭義。博士孫綽議曰：‘父答雖有可爾之語，夫妻枕席相順之意，固非決絕之辭也。繼母喪父如禮，服竟之後，不還私家，踰歲歷年，循養無二，母恩不衰。適見親子，專自任意，無所關報，私隨其志，絕亡夫，背繼子，違三從正義，亦爲大矣。今母雖不母，子何緣得計去留輕重，而降之哉！夫五服有名，不可謬施。施之爲出，出義不全；施之於嫁，嫁義不成。欲降服周，於禮何居？名在夫籍，私歸親子，喪柩南北，禮律私法，訂其可知，便決降服。許令制周，頗在可怪。’博士弟子北海徐叔中難孫云：‘以前問不立甲乙爲名稱，於議不便。今以母爲甲，先夫爲乙，後夫爲丙，先子爲丁，繼子爲戊。丙言可爾，必慮事宜，順其至情，非虛欺也。臨終不命，知死之後制不在己故也。甲不重求，信之前言也。本有求還之計，去誓不還葬之辭。生則己不得養，死則不與己父同穴，就不成嫁，當爲去母，附之於嫁，不亦宜乎？’宋庾蔚之謂：‘繼母持服竟後乃去，不得謂之爲遣；比之繼母嫁，於情爲安。’錫恭按，庾氏以此服期，比之繼母嫁，則固謂繼母嫁當服期也，同鄭君義，不從王肅說矣。《通典》載庾氏說，有云‘王即情易安’。黃元同先生《禮書通故》引‘王’作‘崔’，且云今誤本作‘王’。崔謂崔氏凱也，蓋據此條以糾正也。",
            "对应经文": "繼母如母。",
            "对应序号": "100016"
        },
        {
            "内容": "【《通典》父卒繼母還前繼子家後繼子爲服議】東晉元帝大興三年，淮南小中正王式繼母先嫁，有繼子，後嫁式父。式父臨終，繼母求出，式父許有遺命，及式父亡，母制服積年，後還前繼子家。及亡，與前夫合葬，式追服周。國子祭酒杜夷議以爲：‘宰我欲減三年之喪，孔子謂之不仁。今王式不忍哀愴之情，率意違禮，服已絕之服，可謂觀過知仁。伯魚、子路親聖人之門，子路有當除不除之過，伯魚有既除猶哭之失。以式比之，亦無所愧。勵薄之義，矯枉過正，苟在於厚，恕之可也。’博士江泉議曰：‘繼父嘗同居而後別者，繼子猶制齊衰三月。按王式母之事式父，存則崇敬，妻道無愆；歿則制服，畢葬乃歸。伉儷之義，大較爲舉，但不能遂居哀次，以此爲失。方之繼父，恩義爲崇。式爲人子，慎終志篤，豈忍以母節小闕，而不行服哉！是以俯仰，寧從其重，今報以周，推心乃安。觀過知仁，式近有也。昔季路服姊周而不除，仲尼抑而不貶，將君子以情恕物，謂式之所行，免於戾矣。’太常曲陵公荀崧、丞騎都尉蕭輪議曰：‘禮，繼母嫁，從爲之服，報。其犯出者無服。按式母之求去，式父之遣，並無名例。若以父母之過，非式所得言，及式奉親盡禮，而母自求去者，過在母矣。式之追服，可謂過厚。若乃六親有違，去就非禮，宜訪之中正、宗老，非禮官所得逆裁。’禦史中丞卞壼議：‘王式繼母前嫁，夫終，後嫁式父。式父終，持服葬訖，還前夫家。前家亦有繼子，養至終，遂合葬於前夫，式爲制出母周服。式辭以父臨終，母求去，父許諾。就如其辭，必也正名，依禮爲無所據。若父在與亡，臧否有命，明七出之責，則當存時受遣，告宗廟而棄之，無緣以絕義之妻，留家制服。若式父不及禮義，或以情相許，或疾在困亂，聽去留自由者，爲相要非禮。相要非禮，則存亡無所得從，式宜正之以禮。魏顆從其禮命，陳乾昔屬其子尊己殉殯二婢子，尊己以非禮不從，《春秋》善之。況其母乎！禮，婦人三從。式母於夫，事生奉終，居喪以禮，非爲既絕之妻；及亡制服，不爲無義之婦。不絕之義，彰於制服；自去守節，非爲更嫁。考行無絕於夫，離絕繼在夫沒之後。夫既沒，是其從子之日，而式以爲出母，此即何異子出其母，而使存無所從以居，沒無所歸以讬，寄命於他人之門，埋屍於無名之塚！若式父亡後，母尋沒於式家，不可以出明矣。許諾之命一耳，以爲母於同居之時，至沒於前子之門，所處不同，而以爲出母。母依前子，非爲更嫁，日月遠近，理不有異。禮，長子不爲出母服，出繼母又不應服。式長子也。又母非所生，不應服坦然，而式乃制服，明前絕無徵，違禮莫據，內愧於心，欲以詐眩視聽，讬過厚以制飾非。尋其事情，考之禮正，義不容恕。式母再嫁，前後俱繼，何慈於彼，不慈於此？受之者應有過禮之貶，出之者宜受莫大之責。式禮義之闕，發於事親，傷孝敬之道，虧損時教，不可以居人倫銓正之任。式宜請議，即下禁止。’司徒揚州大中正陸曄、淮南大中正胡弘等並貶爵免官。宋庾蔚之謂：‘式父許後妻之請，是無相責之情，不得謂之爲遣妻。制服依禮，葬畢乃還家，積年方就前家子，比之繼嫁，不亦可乎？然式是長子，則不得服繼嫁以廢祭。’",
            "对应经文": "繼母如母。",
            "对应序号": "100016"
        },
        {
            "内容": "【《通典》前妻被掠沒賊後得還後妻之子爲服議】晉成帝咸康中，零陵李繁姊先適南平郡陳詵爲妻，產四子而遭賊。姊投身於賊，請活姑命，賊將姊去。詵更娶嚴，生子暉等三人。繁後得姊歸，詵求迎李還，更育一女子。詵籍母張在上，以妻李次之，嚴次之。李亡，詵疑暉服，以其事言於征西大將軍庾亮府評議。司馬王愆期議曰：‘按，禮不二嫡，故惠西元妃孟子卒，繼室以聲子。諸侯猶然，況庶人乎？《士喪禮》曰，繼母本實繼室，稱繼母者，事之如嫡，故曰“如母”也。詵不能遠慮避難，以亡其妻，李非犯七出見絕，終又見逆，養姑於堂。子爲首嫡，列名黃籍，則詵之妻也。爲詵也妻，則爲暉也母，暉之制服無所疑矣。詵雖不應娶，要以嚴爲妻。妻則繼室，本非嫡也。若能下之，則趙姬之義；若云不能，官當有制。先嫡後繼，有自來矣。’錫恭按，此以士庶人繼室爲非嫡，微誤。其議爲前母制服，甚是。倉曹參軍王群議：‘李投身於賊，則名義絕矣。辱身汙行，喪禮違義，雖有救母之功，宜以路人之恩相報，不可以奉承宗廟。嚴子不宜以母服服之，李子宜以出母居之。’倉曹參軍虞眕之忍反議：‘庶人兩妻，不合典制，裁之法則，應以先婦爲主，服無所疑。漢時黃司農爲蜀郡太守，得所失婦，便爲正室，使後婦下之，載在《風俗通》。今雖貴賤不同，猶可依准。’　行參軍諸葛瑒議：‘詵既不能庇其伉儷，又未審李之吉凶，無感離之慘，便歡會納妻，悖禮傷教，皆此之由。又詵協嚴迎李，籍注二妻，李亡之日，乃復疑服。若小人無知，不應有疑；及其有疑，明知妻不可二，生亂其名，沒疑其服，喪亂以來，多有此比。宜齊之以法。’　戶曹掾談劌等白：‘奉教博議，互有不同，按，禮無二嫡之文，李爲正嫡，應服，居然有定。’錫恭按，此議父在爲前母服也，與前條微異。以其亦爲前母，依類附錄。",
            "对应经文": "繼母如母。",
            "对应序号": "100016"
        },
        {
            "内容": "【鄭氏珍曰】《不杖期章》不出繼曾祖母者，蓋自父若祖言之，皆繼母如母，子孫自不敢殊，故止出繼母爲例，諸可知矣。",
            "对应经文": "繼母如母。",
            "对应序号": "100016"
        },
        {
            "内容": "【釋文】女以，音汝，下同；期矣，音基，本又作朞，後皆放此。",
            "对应经文": "慈母如母，",
            "对应序号": "100017"
        },
        {
            "内容": "【疏】慈母非父片合，故次後也。云‘如母’者，亦生禮、死事皆如己母。○傳別舉‘傳’者，是子夏引舊傳證成己義故也。欲見慈母之義，舊已如此，故須重之如己母也。云‘妾之無子’者，謂舊有子今無者。失子之妾，有恩慈深，則能養他子以爲己子者也。若未經有子，恩慈淺，則不得立後而養他。錫恭按，此‘立後’本《喪服小記》，然《小記》‘後’字自成一義，如‘爲殤後’等，皆與本經‘後’字例不同。又‘他’下別本有‘子’字。今從單疏。不云‘君命妾曰’，而云‘父’者，對子而言父，故言‘父’也。必先命母者，容子小，未有所識，乃命之，或養子是然，曹元弼曰：‘乃’上脫‘長’字。‘或養子是然’，‘然’當爲‘母’。故先命母也。云‘若是則生養之終其身’者，案《內則》云：‘孝子之身終。終身也者，非終父母之身，終其身也。’彼‘終其身’，爲終孝子之身。此‘終其身’下乃云‘如母死則喪之三年’，校勘記曰：傳文兩言‘如母’，疏俱屬下讀，於文義未順，宜俱屬上讀，謂生養死喪皆如母也。則以慈母輕於繼母。言‘終其身’，唯據終慈母之身而已。明三年之後不復如是，以《小記》云慈母‘不世祭’，亦見輕之義也。云‘如母貴父之命也’者，一非骨血之屬，二非配父之尊，但唯貴父之命故也。傳所引唯言妾之子與妾相事者，案《喪服小記》云：‘爲慈母後者，爲庶母可也，爲祖庶母可也。’鄭云：‘緣爲慈母後之義，父之妾無子者，亦可命己庶子爲後。’又云：‘即庶子爲後，此皆子也，傳重而已，不先命之，與適妻使爲母子也。’若然，此‘父命妾’之文，兼有庶母、祖庶母，但不命女君與妾子爲母子而已。○鄭知‘此主謂大夫士之妾，妾子之無母，父命爲母子者’，知非天子、諸侯之妾與妾子者，案下記云‘公子爲其母，練冠，麻衣縓緣，既葬除之’，父沒乃大功，明天子庶子亦然，何有命爲母子爲之三年乎？故知主謂大夫士之妾與妾子也。云‘其使養之，不命爲母子，則亦服庶母慈己之服可也’者，《小功章》云：‘君子子爲庶母之慈己者。’曹氏元弼曰：‘之’字衍。注云：‘君子子者，大夫及公子之適妻子。’彼謂‘適妻子’，備三母，有師母、慈母、保母。慈居中服之，則師母、保母服可知。是庶母爲慈母，服小功。下云‘其不慈己，則緦可也’，是大夫之適妻子，不命爲母子，慈己，加服小功。若妾子爲父之妾慈己，加服小功可知；若不慈己，則緦麻矣。士爲庶母，《緦麻章》云：‘士爲庶母。’傳曰：‘以名服也。’故此云：‘不命爲母子，則亦服庶母慈己者之服可也。’云‘大夫之妾子，父在爲其母大功’者，《大功章》云‘大夫之庶子爲其母’，是大功也。云‘士之妾子爲其母期矣’者，《期章》云‘父在爲母’，不可言‘士之妾子爲其母’，鄭知者，推究其理，大夫妾子厭降，爲母大功。士無厭降，明如眾人服期也。云‘父卒則皆得伸也’者，士父在已伸矣，但大夫妾子父在大功者，父卒則與士皆得伸三年也。錫恭按，注‘父卒則皆得伸’，‘伸’字對父在而屈言。疏，士父在已伸矣，對大夫尊厭言。兩‘伸’字義不同，疏釋注，亦微誤。",
            "对应经文": "慈母如母，",
            "对应序号": "100017"
        },
        {
            "内容": "【《曾子問》孔氏疏】《喪服》‘慈母如母’，在《父卒三年章》中。若父在之時，則期也。鄭注《喪服》：‘大夫妾子，父在爲母大功；士之妾子，父在爲母期；則父在爲慈母，亦當與已母同也。’",
            "对应经文": "慈母如母，",
            "对应序号": "100017"
        },
        {
            "内容": "【《通典》大夫士爲慈母服議】《鄭志》，趙商問曰：‘慈母嫁，亦當爲服，如繼母不？’鄭某答：‘慈母賤，何得如繼母耶？’",
            "对应经文": "慈母如母，",
            "对应序号": "100017"
        },
        {
            "内容": "【又】劉智《釋疑》，或問曰：‘《喪服》傳云：妾之無子，妾子無母，父命爲母子，是名慈母。今一妾自有子，一子以無母，父命爲母子，當如慈母服齊衰三年不？’錫恭按，此問妾自有子，與傳稱無子者異。答曰：‘父有兩妾，一妾無子，一妾有二子。分其一子，令爲無子妾作子，不敢違父命也，而不得終爲子之道。錫恭按，此答以妾子自有母者，與傳稱妾子之無母者異。云‘不得終爲子之道’者，蓋不服之如母也。問彼而答以此者，其理不殊，可互相證。案譙周《集圖》云：‘《喪服 齊衰三年條》曰“慈母如母”，父在爲慈母，則條不見。今文載所說：慈於貴妾，父在齊衰周；慈於賤妾，父在大功九月。古文鄭氏說，此主大夫、士之妾子，父命爲母子者也。錫恭按，此蓋劉氏刪注文，而傳寫又有脫。大夫之妾子，以父在爲母大功，士之妾子爲母周矣。其大夫降爵一等，錫恭按，‘降爵’二字誤倒。士無爵降例也。父卒皆伸。按經“大夫之妾子，父在爲其母大功”，不別貴賤。自非祖嫡，大夫以爵降一等，故妾之子從父例，降母一等，爲大夫妾雖有貴者，不得體君，何得不爲爵降？凡此之類，今文說不如古也。’",
            "对应经文": "慈母如母，",
            "对应序号": "100017"
        },
        {
            "内容": "【《通典》諸王子所生母嫁爲慈母服議】晉譙王司馬恬問範甯曰：‘妾有二子而出嫁，君命他妾兼子爲其母，所命妾今亡，子當有服不？’答曰：‘昔男子外有傅，內慈母。君命教子，何服之有？’錫恭按，注云‘其使養之’。不命爲母子，則服庶母慈己之服可也。國君之禮，未見有命爲母子者。譙王之命，不可爲典。要當依庶母慈己之服，大夫之子小功，國君之子則《曾子問》記云‘何服之有’是也。范氏此答，依據甚當。恬自斷云：‘禮疑從重。錫恭按，《通典》亟稱‘禮疑從重’，‘宜’蓋‘疑’聲近之偽。篤至敬也。存同所生，沒成路人，於情未可。今勒小功，長奉烝嘗，以同子道，再周乃參吉事。言制則不虧禮文，言情即不乖師資也。’徐邈曰：‘此庶子所生出嫁，受命爲他妾子，便當始終如所生，其親母則同出母耳。錫恭按，此數語甚是。若用古禮，當練冠麻衣，既葬除之。’錫恭按，此處經‘如母’推出。然大夫、士禮果可使國君之子同之耶？用古禮當以范說爲正。車胤云：‘大夫爲庶母慈己者，小功也。’　宋庾蔚之云：‘母出，無相鞠養，便爲無母，不必限其母亡。譙王所命，不爲乖禮。此子自宜依“慈母如母”之服。按晉朝諸王用士禮，則應附“父在爲母”之條。凡慈母以功勤致服，本無天屬之愛，甯有心喪之文乎！’錫恭按，庾說自是從後世之宜，非解經也。",
            "对应经文": "慈母如母，",
            "对应序号": "100017"
        },
        {
            "内容": "【敖氏繼公曰】言喪之三年者，以其見於此章，故惟據父卒者言也。",
            "对应经文": "慈母如母，",
            "对应序号": "100017"
        },
        {
            "内容": "【顧氏炎武曰】慈母者何也？子㓜而母死，錫恭按，當云‘妾子幼而母死’。養於父妾，父卒，爲之三年，所以報其鞠育之恩也。然而必待父命者，此又先王嚴父而不敢自專其報之義也。父命妾曰‘女以爲子’，謂憐其無母，視之如子，長之、育之，非立之以爲妾後也。《喪服小記》以爲爲慈母後，則未可信也。錫恭按，《小記》‘爲後’，自成一義，辨已見前。顧氏不逆作《小記》者之志，泥‘爲後’之文，故非《小記》。然顧氏明妾不立後，義甚正大，特未察《小記》‘爲後’與本經‘爲後’義殊耳。又不可不逆顧氏之志，而非顧氏之非《小記》也。",
            "对应经文": "慈母如母，",
            "对应序号": "100017"
        },
        {
            "内容": "【徐氏乾學曰】禮有慈母之條，非謂母死絶乳，使他妾乳之，即爲慈母也。即妾子年已稍長，父命之爲母子，則成母子矣，故曰‘貴父之命也’。觀《小記》‘爲慈母後’之語，蓋命之爲後，而非但命之養己，義自可見。若但命之養己，則自有‘庶母慈己’及‘乳母’二條，豈必等之於親母，而行三年之服乎？",
            "对应经文": "慈母如母，",
            "对应序号": "100017"
        },
        {
            "内容": "【《通典》庶祖母慈祖母服議】劉智《釋疑》：問云：‘按《喪服小記》“慈母之父母無服”，孫宜無服慈祖母矣。’又曰：‘慈母與妾母不代祭，孫不祭慈祖母，何服之有？’智曰：‘禮爲親母黨服，爲繼母之黨不服，不妨孫服繼祖母也。禮，孫爲祖後，如子所言，妾母不代祭者，據奉之者，身終則止耳。豈有妾子先亡，孫持喪事，而終喪便不祭也？’錫恭按，劉氏之意，子不服繼母黨者，孫得服繼祖母，是子不服慈母黨者，孫得服慈祖母也。又，孫爲祖後者，當祭妾祖母，則亦得祭慈祖母，而有服也。虞喜《通疑》云：‘慈母賤，雖服之如母而明矣。若其父先亡，己養於祖，以祖母之服服之周可也，不得復傳重三年，同於繼祖母也。’",
            "对应经文": "慈母如母，",
            "对应序号": "100017"
        },
        {
            "内容": "【《南史》】齊尚書令王儉議孫爲慈孫，婦爲慈姑，宜制期年服。",
            "对应经文": "慈母如母，",
            "对应序号": "100017"
        },
        {
            "内容": "【《通典》虞蔚之云】《小記》云：‘慈母之父母無服。’今子服慈母如母，猶無所從，況可得從父服慈祖母乎？且先儒所云婦人不服慈姑者，婦從夫尚猶不服，則子不從明矣。",
            "对应经文": "慈母如母，",
            "对应序号": "100017"
        },
        {
            "内容": "【疏】長子卑，故在母下。但父爲長子在《斬章》，母爲長子在《齊衰》，以子爲母服齊衰，母爲之不得過於子爲己，故亦齊衰也。若然，長子與眾子爲母，父在期，若夫在爲長子，豈亦不得過於子爲己服期乎？然者，《通解續》引作‘而母爲長子，不問夫之在否，皆三年者。’校勘記曰：‘此蓋黃氏臆改。’子爲母有降屈之義，父母爲長子本爲先祖之正體，無厭降之義，故不得以父在屈至期，明母爲長子不問夫之在否也。○云‘何以三年’者，此亦問比例。父母爲眾子期，等是子，此何以獨三年？云‘父之所不降母亦不敢降也’者，《斬章》又云‘何以三年’，答云‘正體於上，將所傳重’，不降，故於母亦云不敢降，故答云‘父之所不降母亦不敢降’。若然，夫不敢降，妻亦不敢降，而云‘父母’者，以其父母各自爲子，故父母各云‘何以三年’而問之，是以答各據父母爲子而言，不據夫妻也。○云‘不敢以己尊降祖禰之正體’者，上傳於父已答云‘正體於上’，是以鄭解母不降，亦與父同，以夫婦一體，故不降之義亦等。",
            "对应经文": "母爲長子。",
            "对应序号": "100018"
        },
        {
            "内容": "【《通典》】雷次宗曰：「父之重長，以居正嫡之胤，當爲先祖之主故也。母亦以此義而加崇焉。夫父之服長，以其仰述祖禰，堂構斯荷；母亦以其承夫嗣業，三從是寄。父尚不以大夫之嚴，降祖禰之主，母亦安敢以婦人之尊，降所天之嫡？故曰父之所不降，母亦不敢降。以父況母，明父猶屈體，母宜無嫌。如舊說妻從服，則當云「夫所不降，妻亦不敢降」。今言父母者，豈非自子而言也？」錫恭按，母亦有宗廟之重者，故亦重祖禰之正體。然所以有宗廟之重者，以夫爲適子故也。故從夫之義即包於重正之中。傳以‘父之所不降’爲言，其故可思矣。謂從夫非此節之本義可也，謂此節無從夫之義，不可也。《通典》載馬氏融說，亦云從夫服也。",
            "对应经文": "母爲長子。",
            "对应序号": "100018"
        },
        {
            "内容": "【《通典》】戴德云：‘妾爲君之長子，繼母爲長子同。’",
            "对应经文": "母爲長子。",
            "对应序号": "100018"
        },
        {
            "内容": "【李氏如圭曰】夫妻一體故也。子爲母齊衰，故母亦爲之齊衰。父在，子爲母期，而母仍爲之三年者，自爲服祖禰之正體，無厭屈之義也。《小記》曰：‘母爲長子，削杖。爲父母，長子稽顙。婦人爲夫與長子稽顙，其餘則否。’又曰：‘妾爲君之長子，與女君同。’",
            "对应经文": "母爲長子。",
            "对应序号": "100018"
        },
        {
            "内容": "【萬氏斯大曰】母爲長子，齊衰三年，此‘母’專指宗子之妻，錫恭按，此‘宗子’兼大小宗言。非凡爲母者皆爲長子三年也。據經云‘父之所不降，母亦不敢降’，是母之服重，從乎父也。上《斬衰章》‘父爲長子’，傳云：‘正體於上，又乃將所傳重也。’注云：‘重其繼祖禰之正體，又以其將代已爲宗廟主也。’是父之服重，尊乎祖也。故傳又云：‘庶子不得爲長子三年，不繼祖也。’《小記》亦曰：‘庶子不爲長子斬，不繼祖與禰故也。’然則庶子之妻，其服長子也，亦從夫而殺矣，豈得三年乎？當與爲衆子不杖期同。又《小記》云：‘妾爲君之長子，與女君同。’此記云：‘妾爲君之長子，惡笄有首，布總。’然則母之爲長子，因父爲隆殺；妾爲君之長子，視女君爲輕重可也。",
            "对应经文": "母爲長子。",
            "对应序号": "100018"
        },
        {
            "内容": "【曹氏元弼曰】注於父云‘先祖之正體’，於母兼言‘祖禰之正體’者，父唯重其適，以尊其父母，則更有不敢降夫之正體之義。子天父，妻天夫也。此‘祖禰’與《小記》‘不繼祖與禰’義同。",
            "对应经文": "母爲長子。",
            "对应序号": "100018"
        },
        {
            "内容": "婁縣張錫恭纂述",
            "对应经文": "母爲長子。",
            "对应序号": "100018"
        },
        {
            "内容": "                                                                   吳興劉承幹參校",
            "对应经文": "母爲長子。",
            "对应序号": "100018"
        },
        {
            "内容": "                                                                     後學吳飛點校",
            "对应经文": "母爲長子。",
            "对应序号": "100018"
        },
        {
            "内容": "【釋文】帶緣，以絹反，注同。",
            "对应经文": "疏衰裳齊，",
            "对应序号": "100019"
        },
        {
            "内容": "【疏】案下章不言疏衰已下者，還依此經所陳，唯言不杖及麻屨異於上者，此章‘疏衰’已下，與前章不殊，唯‘期’一字與前三年有異。今不直言其異，而還具列之者，以其此一期與前三年懸絕，恐服制亦多不同，故須重列七服者也。盧氏詳校曰：‘者’衍。但此章雖止一期，而禫、杖具有。案下《雜記》云：‘期之喪，十一月而練，十三月而祥，十五月而禫。’注云：‘此謂父在爲母。’即是此章者也。母之與父，恩愛本同，爲父所厭屈而至期，是以雖屈猶申禫、杖也。爲妻亦申，妻雖義合，妻乃天夫，爲夫斬衰，爲妻報以禫、杖，但以夫尊妻卑，故齊斬有異。○傳○云‘問者曰何冠也’者，此還子夏之問答而言。問者曰‘者’，子夏欲起發前人使之開悟，故假他問答己之言也。云‘曰齊衰大功，冠其受也’者，降服，齊衰四升，冠七升；既葬，以其冠爲受，衰七升，冠八升。正服，齊衰五升，冠八升；既葬，以其冠爲受，衰八升，冠九升。義服，齊衰六升，冠九升；既葬，以其冠爲受，受服衰九升，冠十升。降服，大功衰七升，冠十升；既葬，以其冠爲受，受衰十升，冠十一升。正服，大功衰八升，冠十升；既葬，以其冠爲受，受衰十升，冠十一升。義服，大功衰九升，冠十一升；既葬，以其冠爲受，受衰十一升，冠十二升。以其初死，冠升皆與既葬衰升數同，故云‘冠其受’也。大功亦然。云‘緦麻小功，冠其衰也’者，以其降服，小功衰十升；正服，小功衰十一升；義服，小功衰十二升，緦麻十五升，抽其半，七升半，冠皆與衰升數同，故云‘冠其衰’也。義疏備於下記也。云‘帶緣各視其冠’者，‘帶’謂布帶，象革帶者，‘緣’謂喪服之內，中衣緣用布緣之，二者之布升數多少，視猶比也，各比擬其冠也。然本問齊衰之冠，因答大功與緦麻、小功，並答帶緣者，子夏欲因問博陳其義，是以假問答，異常例也。○注○云‘問之者見斬衰有二，其冠同’者，單疏本‘者’作‘皆’，陽城張氏覆刊本改作‘者’。下記云‘斬衰三升，三升有半，冠六升’，是其冠同也。云‘今齊衰有四章不知其冠之異同爾’者，下記云‘齊衰四升，其冠七升’，既葬，‘以其冠爲受，受衰七升，冠八升’，唯見此降服齊衰，不見正服、義服，及《三月齊衰》一章不見，以不知其冠之異同，故致此問也。云‘緣如深衣之緣’者，案《深衣目錄》云：‘深衣，連衣裳而純之，以采素純曰長衣，有表則謂之中衣。’此既在《喪服》之內，則是中衣矣。而云‘深衣’，以其中衣與深衣同是連衣裳，其制大同，故就《深衣》有篇目者而言之。案《玉藻》云其爲‘長中繼揜尺’，注云：‘其爲長衣、中衣，則繼袂揜一尺，若今褎矣。深衣則緣而已。’若然，中衣與長衣袂皆手外長一尺。案《檀弓》云練時‘鹿裘衡長袪’，注云‘袪謂褎緣袂口也’。練而爲裘，橫廣之又長之，又爲袪，則先時狹短，無袪可知。若然，此初喪之中衣緣亦狹短，不得如《玉藻》中衣繼袂揜一尺者也。但吉時麛裘，即凶時鹿裘；吉時中衣，深衣。《目錄》云，大夫以上用素，士中衣不用布，校勘記云，‘不’字疑衍文。錫恭按，《深衣》疏引鄭《目錄》云‘士祭以朝服’，則中衣以布明矣。此‘不’字衍文無疑。緣皆用采，況喪中緣用布，明中衣亦用布也。其中衣用布，雖無明文，亦當視冠。若然，直言‘緣視冠’，不言中衣緣用采，故特言緣用布，何妨喪時中衣亦用布乎？云‘今文無冠布纓’者，鄭注《儀禮》從經今文者，注內疊出古文，不從古文。若從經古文者，注內疊出今文，不從今文。此注既疊出今文，明不從今文，從經古文，有‘冠布纓’爲正也。",
            "对应经文": "疏衰裳齊，",
            "对应序号": "100019"
        },
        {
            "内容": "【李氏如圭曰】冠其受者，以受衰之布爲冠也；冠其衰者，冠與衰同也。大功以上有受，故冠其受；小功以下無受，故冠其衰。○此章本三年之喪，屈而服期，其與餘期異者，服而加杖，雖一期而練、祥、禫具有。《雜記》曰‘期之喪，十一月而練，十三月而祥，十五月而禫’，謂此章也。疏衰不廬，而父在爲母、爲妻居廬。期，三月不御于内，而父在爲母、爲妻，終喪不御于内。期，三月既葬，食肉、飲酒，而父在爲母、爲妻，終喪不食肉、飲酒。皆其異者。",
            "对应经文": "疏衰裳齊，",
            "对应序号": "100019"
        },
        {
            "内容": "【曹氏元弼曰】此章之‘冠’，下記已明言之。問者問齊衰四章冠之異同爾，繼公說妄。敖氏繼公曰：問者惟疑此章之‘冠’，答者則總以諸章之‘冠’爲言。",
            "对应经文": "疏衰裳齊，",
            "对应序号": "100019"
        },
        {
            "内容": "【陳氏喬樅曰】賈疏以爲，齊衰、大功有受服，其初喪冠與既葬受衰升數同，故云‘冠其受也’。緦麻、小功無受服，其冠皆與衰升數同，故云‘冠其衰也’，義甚明晰。郝氏敬不察 緦麻以小功冠爲衰之說。盛世佐因之，遂指此傳句讀舊誤，改讀齊衰、大功冠，句其受也緦麻、小功冠，句其衰也，謂緦麻、小功二者之冠，皆與緦麻之衰同。小功以緦麻衰爲冠，緦麻以小功冠爲衰，又以爲冠，故并舉之。喬樅謹案，疏釋此傳，蓋推《喪服》記及《禮記 閒傳》、《雜記》文爲說。《喪服》記云，齊衰四升，其冠七升，以其冠爲受，受冠八升，大功八升若九升，小功十升、十一升。記於大功不言冠與受者，大功三月受以小功衰，則亦以其冠爲受，可知也。於小功不言冠者，大功以上有受者，以其冠爲受，小功以下無受者，則冠與衰同，可知也。不言緦麻者，小功冠、衰同，則緦麻冠、衰亦同，可知也。《閒傳》云：‘爲母疏衰四升，受以成布七升，冠八升。’案，降服齊衰期與正服齊衰三月同，由降服齊衰四升、冠七升推之，知正服齊衰期五升，受以成布八升，冠九升。義服齊衰期六升，受以成布九升，冠十升也。《閒傳》又云：‘大功七升、八升、九升，小功十升、十一升、十二升，緦麻十五升去其半，有事其縷，無事其布。曰緦麻七升者，降服大功之衰。十二升者，義服小功之衰。’由義服齊衰六升、冠九升推之，知降服大功七升、冠十升，以其冠爲受，受冠十一升也。又知正服大功八升，冠亦十升，同於降服大功者。案五服衰冠，以十二升爲斷。衰有受者，受冠必加於衰一等，使正服大功冠十一升，受冠必十二升，則義服大功之受將無以冠矣。故大功七升、八升，其冠皆十升，猶之斬衰三升、三升有半，其冠皆六升，而以十一升者爲義服大功之冠，且以爲受，受冠十二升也。知緦麻、小功冠皆與斬衰同者，案《雜記》云‘緦冠澡纓’，謂之緦冠者，明以緦布爲冠，如《喪服四制》云‘期而練’，又云‘期十三月而練冠’，彼亦明以練布爲冠，故謂之‘練冠’，是緦麻之冠衰同也。小功之冠，亦如其衰者。五服衰冠，既以十二升爲斷，使小功以下冠布必與衰異，則以大功爲差，當用十三升、十四升之布，嫌於近吉，故冠皆同其衰。降服小功，衰十升，冠亦十升。正服小功，衰十一升，冠亦十一升。義服小功，衰十二升，冠亦十二升。降服殤小功之冠衰與降服小功同，十升義服殤小功之冠衰，又與義服小功同十二升也。且緦麻之外，尚有錫衰、疑衰。緦麻不以錫、疑二衰爲冠，而謂小功以緦麻衰爲冠，有是理耶？盛氏又謂，立言之法，若以服之輕重爲序，緦麻不得言於小功之上，緦麻言於小功之上者，明小功之冠亦同於緦麻也。拘文牽義，其說猶固。今考《禮記 喪服小記》云‘降而在緦、小功者，則稅之’，又云‘緦、小功，虞、卒哭，則免’，《服問》云‘如免則絰其緦、小功之絰帶，其故葛帶’，《三年問》云‘故三年以爲隆，緦、小功以爲殺，期、九月以爲閒’，皆緦言於小功之上。必謂此傳變文以立義，則於此數者，將何說以解之？又《閒傳》云‘小功、緦麻，議而不及樂’，與《喪服四制》云‘緦、小功之喪，議而不及樂’，其義一也。亦將以《喪服四制》爲變文，以立義乎？且傳上言其受，兼指齊衰、大功之受，則下言其衰，自兼指緦麻、小功之衰。‘其衰’二字之不可以偏屬齊衰而言也。若盛氏以其衰爲單指緦麻之衰，則與上‘其受’句文義不符，何不思之甚耶！說者或據官氏獻瑤語，謂冠尊宜加飾，升數恒多於衰，而受服以冠之升數爲準，非冠因受服之升數爲準也，蓋由齊衰冠而無受者矣，其於此傳若有疑詞然。然此乃官氏見《喪服》記有‘以冠爲受’之文，故爲此說。要之，記言以其冠爲受，與傳言冠其受，互文見義，不當以辭害意也。《斬衰》傳曰：‘苴絰，大搹，去五分一以爲帶，齊衰之絰，斬衰之帶也；去五分一以爲帶，大功之絰，齊衰之帶也。’‘去五分一以爲帶’，謂齊衰、大功，其絰分數之大小，視斬衰、齊衰之帶也。此傳言‘冠其受也’者，猶言‘冠，視其受也’云爾。言‘冠其衰也’者，猶言‘冠，視其衰也’云爾。下言‘帶緣各視其冠’，此不言‘視’者，文省耳。齊衰、大功中無受者，齊衰三月及殤大功九月、七月是也。傳言‘齊衰、大功，冠其受也’，包齊衰、大功無受者在內，明齊衰三月雖無受布，而正服、義服之冠，皆視義服、齊衰之受，同爲十升也。官氏第謂‘冠其受’，對‘冠其衰’立文，明喪服輕重因冠衰之布同異而分耳，初何嘗疑此傳句讀之有誤乎？且其釋‘緦麻、小功，冠其衰也’，固謂小功服輕，故無受，然冠如其衰，依舊有十升、十一升、十二升之差，惟緦麻最輕，不復爲差，是亦不取郝氏緦麻以小功冠爲衰之說。盛氏顧沿郝說而張之，何耶？說者又曰：‘自小功以上，冠之升數未有不多於衰者。若謂小功冠如其衰，是降服小功之冠同於降服大功之冠十升矣，其可乎？’樅謂，此不嫌也。喪服，齊衰三年、齊衰期、不杖期、齊衰三月，與殤大功九月、七月、大功九月，皆同牡麻絰，是衰異而絰不嫌從同也。《喪服小記》：‘齊衰三月與大功同者，繩屨。’是衰異而屨不嫌從同也。《喪服 小功》‘布衰裳，澡麻帶，絰，五月者’，注引《喪服小記》曰：‘下殤小功帶澡麻，不絕本，詘而反以報之。’疏云：‘此別言帶者，下殤小功本是齊衰期之喪，爲下殤而降，故帶特異，欲見其重故也。’夫喪服斬衰，齊衰布帶，錫恭按，布帶澡麻不絕本。此帶乃要絰也，不當引絞帶、布帶爲況。二語亦微誤。大功以上，帶不絕本；小功以下，斷本。此下殤小功之服，次於大功，而帶顧用澡麻不絕本，反詘而合絞之，又何嫌於小功之冠，不可以同大功之冠耶？且大功之衰七升、八升、九升，與小功之衰十升、十一升、十二升，固已不同，小功之澡麻帶絰，與大功之牡麻絰布帶，又自有辨。錫恭按，觀此語，陳氏似未知要絰與布帶之別。冠同，亦何據焉？儻執小功以上冠升數恒多與衰之例，必謂小功以緦麻衰爲冠，是以降正義小功衰雖三等，而其冠皆一，如緦麻也。既謂小功之冠不可同於大功，何又謂小功三等之冠皆可同於緦麻？豈非其說之自相矛盾乎？彼蓋惑於姜氏兆錫之解緦麻十五升抽其半爲十四升有半，故深信小功以緦麻衰爲冠之說，謂冠升之數多於衰升，不知十五升去其半，成布爲七升有半，其升數又豈多於十升若十一升者哉？先王制禮，於喪服輕重同異之間，皆有深意。如《斬衰章》‘公士大夫之眾臣爲其君布帶繩屨’，布帶者，齊衰之帶，繩屨者，大功之屨。均斬衰也，而帶屨特異。《齊衰章》‘杖期疏屨’、‘不杖期麻屨’，均齊衰也，而疏屨、麻屨各異。此同中有異者，而喪服之輕重見矣。小功衰十升、十一升、十二升，而殤小功、小功降服之冠不嫌同大功降服、正服之冠，小功正服之冠不嫌同大功義服之冠，此異中有同者，而喪服之輕重亦見矣。有從輕而重，有從重而輕，衰有之，冠亦有之，絰帶、屨亦或有之也。余友王君懷佩著《儀禮喪服廣義》，拈此條爲商，因述鄙說如此，以質之。",
            "对应经文": "疏衰裳齊，",
            "对应序号": "100019"
        },
        {
            "内容": "【徐氏養原曰】《喪服》一篇，古今文不同者，惟《齊衰期章》‘冠布纓’三字，古有今無爲異。至傳，則更無一字異同，何也？疑傳非古今兼有者也。但不知其爲古文乎，爲今文乎？注《喪服》經傳，始於馬融。融，專治古文者也，使傳爲今文，則融不注之矣。錫恭按，馬氏注傳，見‘父在爲母節’。《斬衰章》‘冠繩纓’，傳曰：‘冠六升。’《齊衰三年章》‘冠布纓’，傳曰：‘冠者，沽功也。’《齊衰期章》，傳又發‘何冠’之問，葢經毎言冠，則傳必詳其升數，以示區别。經不言冠，則傳不空發。若今文《期章》無此三字，則傳何不於《三年章》統釋之乎？又《大功九月章》鄭注云：‘正言三月者，天子、諸矦無大功，主於大夫、士也。’此雖有君爲姑姊妹女子子嫁於國君者，非內喪也。古文依此禮也。戴氏震校李氏《集釋》，言‘古文’下疑有脫誤。今按，下經君爲姑姊妹女子子嫁於國君者，傳曰：‘何以大功也？尊同也。’尊同，則得服其親服。然則所謂古文依此禮者，正指此傳而言。謂古文說‘尊同得服其親服’，乃依諸矦外喪禮也。傳爲古文，此亦一證，但無明文，終不敢決耳。",
            "对应经文": "疏衰裳齊，",
            "对应序号": "100019"
        },
        {
            "内容": "【疏】：《斬章》直言‘父’，即知子爲之可知。今此言母，亦知子爲之，而言‘父在爲母’者，欲明父母恩愛等，爲母期者，由父在厭，故爲母屈至期，故須言‘父在爲母’也。○傳○上章已論斬衰不同訖，故傳直言‘何以期’而不三年，決之也。‘屈也’者，答辭，以家無二尊，故於母屈而爲期，是以云‘至尊在，不敢伸其私尊也’，解‘父在母屈’之意也。言‘不敢伸其私尊’，明子於父母本尊。若然，不直言‘尊’而言‘私尊’者，其父非直於子爲至尊，妻於夫亦至尊。母則於子爲尊，夫不尊之，直據子而言，故言‘私尊’也。若然，夫妻敵體而言‘屈’，公子爲母練冠，在五服之外，不言‘屈’者，舉尊以見卑，屈可知。大夫妾子爲母大功，亦斯類也。云‘父必三年然後娶達子之志也’者，子於母屈而期，心喪猶三年，故父雖爲妻期，而除三年乃娶者，通達子之心喪之志故也。不云‘心’而言‘志’者，心者，萬慮之總，喜怒哀樂好惡六情皆是情，則爲志，母雖一期，哀猶未絕，是六情之中而哀偏在，故云‘志’也，不云‘心’也。《左氏傳》晉叔向云一歲王‘有三年之喪二’，據大子與穆后，天子爲后亦期，而云‘三年喪’者，據達子之志而言三年也。",
            "对应经文": "父在爲母。",
            "对应序号": "100020"
        },
        {
            "内容": "【《通典》馬氏融曰】屈者，子自屈於父，故周而除母服也。父至尊，子不敢伸母服三年。",
            "对应经文": "父在爲母。",
            "对应序号": "100020"
        },
        {
            "内容": "【又皇太子爲太后不終三年服議】宋文帝元嘉十七年，元皇后崩。皇太子心喪三年。禮心喪有禫無禫無成文，代或兩行。皇太子心喪畢，詔使博議。有司奏：‘喪禮有禫，以祥變有漸，不宜頓除卽吉，故其閒服以綅縞也。心喪已經十三月大祥，十五月禫，變除禮畢，餘情一周，不應復有再禫。宣下以爲永制。’詔可。",
            "对应经文": "父在爲母。",
            "对应序号": "100020"
        },
        {
            "内容": "【朱子曰】喪禮須從《儀禮》爲正，如父在爲母期，非是薄於母，只爲尊在其父，不可復尊在母。然亦須心喪三年。",
            "对应经文": "父在爲母。",
            "对应序号": "100020"
        },
        {
            "内容": "【李氏如圭曰】《喪服四制》曰：‘資于事父以事母而愛同。天無二日，土無二王，國無二君，家無二尊，以一治之也。故父在爲母齊衰期者，見無二尊也。’此以權制者也，猶心喪三年，故父必三年然後娶。士妾之子爲其母亦然，惟不禫耳。《小記》曰：‘庶子在父之室，爲其母不禫。’謂士之庶子也。大夫以上妾子，父在降其母，無期服。李氏又云：‘鄭氏以父在爲母衰五升。’錫恭按，此疏家說，鄭君無此言，李氏誤，辨見記。",
            "对应经文": "父在爲母。",
            "对应序号": "100020"
        },
        {
            "内容": "【敖氏繼公曰】其爲繼母、慈母，亦如之。錫恭按，敖氏又云：‘此主言士之子爲母。’辨見前卷。又云：‘喪妻者必三年然後娶，禮當然爾，非必專爲達子之志也。’辨見上節。",
            "对应经文": "父在爲母。",
            "对应序号": "100020"
        },
        {
            "内容": "【顧氏炎武曰】爲父斬衰三年，爲母齊衰三年，此從子制之也；父在爲母齊衰杖期，此從夫制之也。家無二尊，而子不得自專，所謂‘夫爲妻綱，父爲子綱’。審此，可以破學者之疑，而息紛紜之説矣。父在爲母，雖降爲期，而心喪之實，未嘗不三年也。原注：如後魏彭城王勰，毁瘠三年，弗參吉慶，乃謂之心䘮。傳曰：‘父必三年然後娶，達子之志也。’假令娶於三年之内，將使爲之子者何服以見？何情以處乎？理有所不可也。抑其子之服於期，而申其父之不娶於三年，聖人所以損益，百世而不可改者，精矣。",
            "对应经文": "父在爲母。",
            "对应序号": "100020"
        },
        {
            "内容": "【吳氏廷華曰】古於父母之喪，皆曰三年，此經獨以父之存没别之者，王道本乎人情，其父至期除服，而子以重服侍于前，得無傷其父心？屈之至期，所以安其父，而子心則仍不自已也。自其父逹之，而屈者伸矣，又父若子雖並服期，而三年之義父爲存之，縁情定制，禮有曲而致者，此其是與？錫恭按，所以安父之心者，以父爲至尊故也。此與家無二尊之義，並行不悖。",
            "对应经文": "父在爲母。",
            "对应序号": "100020"
        },
        {
            "内容": "【《通典》齊衰杖周】大唐前上元元年，武太后上表曰：‘父在爲母服止一周，雖心喪三年，服由尊降。竊謂子之於母，慈愛特深，所以禽獸之情，猶能知母，三年在懷，理宜崇報。今請父在爲母終三年之服。’詔依行焉。開元五年，右補闕盧履冰上言：‘准禮，父在爲母一周除靈，三年心喪。太后請同父沒之服，三年然始除靈。雖則權行，有紊彝俗。今請仍舊章，庶協通禮。’於是下制，令百官詳議。刑部郎中田再思建議云：‘降殺之喪，貴賤無隔，以報免懷之德，思酬罔極之恩。稽之上古，喪期無數，暨乎中葉，方有歲年。自周公制禮之後，孔父刊經以來，方殊厭降之儀，以標服紀之節。重輕從俗，斟酌隨時。子思不聽其子服出母，子遊謂同母異父昆弟之服大功，子夏謂合從齊縗之制。此等並四科之數，十哲之人，高步孔門，親承聖訓，及遇喪事，猶此致疑，即明自古以來，升降不一。今去聖漸遠，殘缺彌多，會禮之家，名爲聚訟，寧有定哉！而父在爲母三年，傳之已逾二紀，出自高宗大帝之代，不從則天皇后之朝。大帝禦極之辰，中宮獻書之日，往時參議，將可施行，編之於格，服之已久。前主所是，疏而爲律；後主所是，著而爲令。何必乖先帝之旨，阻人子之情，與伯叔母、姑姊妹同焉？若以庶事朝儀，一依周制，則古臣之見君也，公、卿、大夫，贄羔雁珪璧，今何故不依乎？周之用刑也，墨、劓、宮、刖，今何故不行乎？周制侯、甸、男、衛，朝聘有數，今何故不行乎？周制井、邑、丘、甸，以立征稅，今何故不行乎？周制分土五等，父死子及，今何故不行乎？周制冠冕衣裘，乘車而戰，今何故不行乎？周制三老五更，膠序養老，今何故不行乎？諸如此例，不可勝述，何獨孝思之事，愛一年之服於其母乎？可爲痛心，可爲慟哭者也。《詩》云：“哀哀父母，生我劬勞。”阮嗣宗，晉代之英才，方外之高士，以爲母重於父。據齊縗升數，粗細已降，何忍服之節制，減至於周？豈後代之士，盡慚於枯骨？循古未必是，依今未必非也。’",
            "对应经文": "父在爲母。",
            "对应序号": "100020"
        },
        {
            "内容": "履冰又上疏曰：‘上元中，武太后上表，請同父沒之服，初亦未有行用。垂拱初始，始編入格，錫氏之後，俗乃通行。臣於開元五年，頻請仍舊。恩敕並嫂叔舅姨之服，亦付所司詳議。諸司所議，同異相參。臣竊見新修之格，猶依垂拱之偽，至有祖父母安存，子孫之妻亡歿，下房几筵，亦立再周，甚無謂也。據“在家從父，出嫁從夫，夫死從子”，則《喪服四制》云：“天無二日，國無二君，家無二尊，以一治之也。所以父在爲母服周者，避二尊也。”臣恐後代復有婦奪政之敗者。’疏奏未報。履冰又上疏曰：‘臣聞夫婦之道，人倫之始。自家刑國，牝雞無晨，四德之禮不愆，三從之義斯在。故父在爲母服周者，見無二尊也。准舊儀，父在爲母一周立靈，再周心喪。父必三年而後娶者，達子之志焉。豈先聖無情於所生？固有意於家國者矣。原夫上元肇年，天后請升慈愛之喪，以抗尊嚴之禮，雖齊斬之儀不改，而几筵之制遂同。數年之間，尚未通用。垂拱之初，始編入格。臣謹尋禮意，防杜實深，若不早圖刊正，何以垂戒於後？且臣所獻者，蓋請正夫婦之綱，豈忘母子之道？復云母屬所謂‘與伯叔姑姊服同’者，伯叔姑姊豈有筵杖之制、三年心喪乎？齊斬足爲升降者，母齊父斬，不易之禮。故父加至再周，父在爲母加三年心喪。今者同父歿之制，則尊厭之律安施？臣前狀單略，議者未識臣之懇誠。’",
            "对应经文": "父在爲母。",
            "对应序号": "100020"
        },
        {
            "内容": "左散騎常侍元行沖奏議：‘古之聖人，徵性識本，緣情制服，有伸有厭。天父天夫，故斬衰三年，情禮俱盡者，因心立極也。生則齊體，死則同穴，比陰陽而配合，同兩儀之化成。妻喪杖周，情禮俱殺者，蓋遠嫌疑、尊乾道也。父爲嫡子三年斬縗，而不去職者，蓋尊祖重嫡，崇禮殺情也。資於事父以事君，孝莫大於嚴父。故父在爲母，罷職齊周而心喪三年，謂之尊厭者，則情伸而禮殺也。斯制也，可以異於飛走，別於夷狄，羲、農、堯、舜莫之易也，文、武、周、孔所同尊也。今若舍尊厭之重，虧嚴父之義，略純素之嫌，貽非聖之責，則事不師古，有傷名教矣。謹詳前者之疑，並請依古爲當。’自是百僚議竟不決。",
            "对应经文": "父在爲母。",
            "对应序号": "100020"
        },
        {
            "内容": "至七年，下敕曰：‘惟周公制禮，當歷代不刊；況子夏爲傳，乃孔門所受。格條之內，有父在爲母齊縗三年，此有爲而爲，非尊厭之義。與其改作，不如師古，諸服紀宜一依《喪服》文。’自是卿士之家，父在爲母行服不同：或既周而禫，禫服終三年者；或有依上元之制，齊縗三年者。議者是非紛然。元行沖謂人曰：‘聖人制厭降之禮，豈不知母恩之深也？但尊祖貴禰，欲其遠別禽獸，近異夷狄故也。人情易搖，淺俗者眾。一紊其度，其可正乎！’二十年，中書令蕭嵩與學士改修五禮，又議請依上元敕，父在爲母齊縗三年爲定，遂爲成典。",
            "对应经文": "父在爲母。",
            "对应序号": "100020"
        },
        {
            "内容": "【吳氏澄曰】凡喪禮，制爲服者，其文也；不飲酒，不食肉，不處内者，其實也。中有其實，而外飾之以文，是爲情文之稱。徒服其服，而無其實，則與不服等爾；雖不服其服，而有其實者，謂之心喪。心喪之實，有隆而無殺；服制之文，有殺而有隆，古之道也。愚甞謂，服制當一以周公之禮爲正，後世有所増改者，皆溺乎其文，昧乎其實，而不究古人制禮之意者也。爲母齊衰三年，而父在爲母杖期，豈薄於其母哉？葢以夫爲妻之服既除，則子爲母之服亦除，家無二尊也。子服雖除，而三者居喪之實如故，則所殺者，三年之文而已，實固未嘗殺也。後世父在爲母三年，意欲加厚於古，而不知古者未嘗薄也。古人所勉者，喪之實也，自盡於己者也；後世所加者，喪之文也，表暴於人者也。誠偽之相去何如哉？",
            "对应经文": "父在爲母。",
            "对应序号": "100020"
        },
        {
            "内容": "【顧氏炎武與友人論父在爲母服書】承教良獲我心，惟所辨父在爲母服一事，則終不敢舍二禮之明文，而從後王之臆制，狥野人之恩，而忘嚴父之義也。夫爲父斬衰三年，爲母斬衰三年，此從子制之也。《日知錄》：‘今制，父在爲母斬衰三年。按《太祖實録》，洪武七年九月庚寅，貴妃孫氏薨，命吳王橚服慈母服斬衰三年，以主喪事，敕皇太子、諸王，皆服期，乃命翰林學士宋濓等修《孝慈録》，立爲定制：子爲父母，庶子爲其母，皆斬衰三年；嫡子、衆子爲其庶母，皆齊衰杖期。十一月壬戍朔，書成。此則當時别有所爲，而未可爲萬世常行之道也。父在爲母齊衰期，此從夫制之也。《儀禮 喪服》傳曰：‘何以期也？屈也。至尊在，不敢伸其私尊也。’《問喪篇》曰：‘父在不敢杖，尊者在故也。’《喪服四制》曰：‘資於事父以事母而愛同。天無二日，土無二王，國無二君，家無二尊，以一治之也。故父在爲母，齊衰期者，見無二尊也。’所謂三綱者，夫爲妻綱，父爲子綱。夫爲妻之服除，則子爲母之服亦除，此嚴父而不敢自專之義也，奈何忘其父爲一家制禮之主，而論異同、較厚薄於其子哉？‘伯魚之母死，期而猶哭。夫子聞之曰：“誰與哭者？”門人曰：“鯉也。”夫子曰：“嘻，其甚也。”伯魚聞之，遂除之。’伯魚之母，孔子之妻也。孔子爲妻之服旣除，則伯魚不敢爲其母之私恩，而服過期之服。所謂‘先王制禮不敢過也’。《喪服》子夏傳曰：‘禽獸知母而不知父，野人曰：“父母何算焉？”都邑之士則知尊禰矣。’《喪服小記》曰：‘祖父卒，而後爲祖母後者三年。’是則父在而不得伸其三年者，厭於父也。祖父在而不得伸其三年者，厭於祖父也。服之者，仁也；不得伸者，義也。品節斯，斯之謂禮。雖然，傳曰：‘父必三年，然後娶，逹子之志也。’然則十五月而禫之外，爲之子者，豈忍遂食稻、衣錦，而居於内乎？志之爲言，卽心喪之謂。以父之尊厭之，而又以父之三年不娶者逹之，聖人所以處人父子之間者，仁之至、義之盡矣。自禮教不明，喪紀廢壞，而徒以衰麻之服爲喪，宐執事之疑而不敢安也。經傳言三年之喪，不謂之三年之服也。夫三日不怠，三月不解，期悲哀，三年憂者，此三年之喪也；練而慨然，祥而廓然者，此三年之喪也；泣血三年，未嘗見齒者，此三年之喪也。喪云喪云，衰麻云乎哉？且執事謂今之父在爲母者，果能服三年之服乎？卒哭之後，固有屈於父而易爲縞白淺淡之衣者矣。是則幷其衰麻之服，亦有所不盡行。然而二十七月之内，不聽樂，不昏嫁，不赴舉，不服官，則自周公以來，固已如此矣。且夫禮有母爲長子三年之文，先儒以爲不得以父在屈至期，何也？從乎父也。父除，則雖子之爲母，而不敢不除；父未除，則雖母之爲子，而不敢除。故子有爲母期者，母有爲長子三年者。孟子曰：‘禮之實，節文斯二者是也。’若但曰父母之親同，其愛同，其服同，則孩提之童無不知之者矣，何待聖人爲之制哉？‘曾子問曰：“竝有喪，如之何？何先何後？”孔子曰：“葬先輕而後重，其奠也先重而後輕。”’以父爲重，以母爲輕，苟非斯言之出於聖人，則亦將俗儒之所議矣。若夫上元、洪武改革之繇，盧履冰、元行冲、褚無量駁正之說，當亦執事舊聞，不煩更述，惟祈詳詧。",
            "对应经文": "父在爲母。",
            "对应序号": "100020"
        },
        {
            "内容": "【華氏學泉曰】天尊地卑而乾坤定。父，天也；母，地也。地統乎天，母統乎父，陰陽之大分，人道之大防也。夫資於事父以事母而愛同，然而父在爲母三年，嫌於無父也，故不得不屈而期。聖人之制服，凡以順天地之理，定尊卑之分而已，是故知地之不同於天，則知母之不同於父矣；知陰之必屈於陽，則知父在不得伸私尊於母矣。自唐武后始創父在爲母三年之說，而百王之典禮以悍妻暴母易之，迄千百年而莫之能正。何後世之信周公、孔子，不如其信武氏也？然自武氏以後，猶爲母齊衰，至明洪武時，始易以斬，而父母之服凡衰、裳、帶、絰之制，悉混同而無別。先王制禮之意，蕩然無復存焉，然而人心安之。蓋嘗推其故，父尊而母親，故人之親其父，常不如親其母；人之欲伸其私尊於母也，常過於欲尊其父。故父尊於母者，天理之公也；同母於父者，人情之私也。理之公不勝其情之私，宜乎武氏之制，一易迄千百年，莫之能正，又從而甚焉。子夏曰：‘知有母而不知有父，禽獸是也。’野人則曰：‘父母何算焉？’夫父母何算，野人之論也。然則今有聖人作，其於此必有所不安者矣。",
            "对应经文": "父在爲母。",
            "对应序号": "100020"
        },
        {
            "内容": "【《通典》繼母亡前家子取喪柩去服議】晉束皙問：‘有婦人再嫁，爲人繼母而亡。前家子取母柩，父與之去，繼子之服如何？’步熊云：‘當爲服周。亡取去，亦服周’宋庾蔚之謂：‘子當以父服爲正。父若服以爲妻，則子亦應服之如母。若父與去而不服，則子宜依繼母出，不服也。’錫恭按，妻無既沒而出者。步氏說是，庾氏說支。○又按此亦父在爲母也，故附此節。",
            "对应经文": "父在爲母。",
            "对应序号": "100020"
        },
        {
            "内容": "【《音義》】大子，音泰。",
            "对应经文": "妻。傳曰：",
            "对应序号": "100021"
        },
        {
            "内容": "【疏】妻卑於母，故次之。夫爲妻，年月禫杖亦與母同，故同章也。以其出嫁天夫，爲夫斬，故夫爲之亦與父在爲母同。傳曰‘何以期也’者，傳意以妻擬母，母是血屬得期，怪妻義合亦期，故發此之傳也。此問異於常例，上問母直云‘何以期’，今云‘爲妻’，乃云‘何以期’者，雷氏云：‘妻卑，以擬同於母，故問深於常也。’云‘妻至親也’，答以妻至親，故同於母。言妻至親者，妻既移天齊體，與己同奉宗廟，爲萬世之主，故云至親也。○注○云‘適子父在則爲妻不杖，以父爲之主也’者，《不杖章》之文也。又引《服問》者，鄭彼注云：‘言妻見大夫已下，亦爲此三人爲喪主也。’若士卑，爲此三人爲喪主可知。若然，至此經爲妻，非直是庶子爲妻，欲見兼有適子父沒爲妻在其中。云‘父在子爲妻以杖即位謂庶子’者，案《喪服小記》云‘父在，子爲妻以杖即位可’是也。引之者，證經云是天子以下至士庶人，父皆不爲庶子之妻爲喪主，故夫皆爲妻杖，得伸也。",
            "对应经文": "妻。傳曰：",
            "对应序号": "100021"
        },
        {
            "内容": "【《通典》馬氏融曰】妻與己共承宗廟，所以至親也。",
            "对应经文": "妻。傳曰：",
            "对应序号": "100021"
        },
        {
            "内容": "【又陳氏銓曰】以其至親，故服同於母。",
            "对应经文": "妻。傳曰：",
            "对应序号": "100021"
        },
        {
            "内容": "【又雷氏次宗曰】不直云至親，而言妻者，明其爲齊體判合之親，以別至極之稱而言。",
            "对应经文": "妻。傳曰：",
            "对应序号": "100021"
        },
        {
            "内容": "【李氏如圭曰】夫婦一體，故曰至親。《小記》曰‘父在，庶子爲妻以杖即位可也’，則適子父在爲妻，不以杖即位也。",
            "对应经文": "妻。傳曰：",
            "对应序号": "100021"
        },
        {
            "内容": "【顧氏炎武曰】父在爲母，其禫也，父主之，則夫之爲妻，亦當十五月而禫矣。晉孫楚《除婦服》詩但以一周而畢，葢不數禫月。錫恭按，《讀禮通考》引《日知錄》與此略異，疑彼是初刻八卷本。",
            "对应经文": "妻。傳曰：",
            "对应序号": "100021"
        },
        {
            "内容": "【汪氏琬曰】禮，期之喪，十一月而練，十三月而祥，十五月而禫，此指杖期而言，故鄭某言父在爲母也。又禮，爲父母、妻、長子，禫。又，期終喪不食肉飲酒，父在爲母、爲妻。又，期居廬，終喪不御於內者，父在爲母、爲妻。蓋妻喪皆與父在爲母同，故先儒謂爲妻亦十五月而禫也。後世妻喪不禫，則已夷於旁期矣。",
            "对应经文": "妻。傳曰：",
            "对应序号": "100021"
        },
        {
            "内容": "【方氏苞曰】爲妻齊衰期，何也？古之爲夫婦者，嚴於始而厚於終，故三月而後反馬，微不當於舅姑，而遂出焉。其能成婦順，則父母得其養，兄弟姑姊妹得其親，三黨得其和，子姓得其式。夫苟亡常，以死責之，其擔負至死而後弛，故於其䘮服以期，而非過也。然則一同於母乎？妻則期之外，寢可復，樂可作矣；母則居處飲食猶三年也。漢戴徳《䘮服變除》：天子諸侯庶昆弟、大夫庶子，爲其母哭泣、飲食、居處、思慕，猶三年也。",
            "对应经文": "妻。傳曰：",
            "对应序号": "100021"
        },
        {
            "内容": "【胡氏培翚曰】經於此章，止云‘妻’，無適子、庶子，及父在、父沒之分。下《不杖章》云：‘大夫之適子爲妻。’則又似專言大夫之適子，不以通於士。竊疑士卑，父在，適子、庶子爲妻皆得杖期；大夫尊，父在，庶子爲妻大功，其適子爲妻，雖不降其期服，而降在《不杖章》。不杖則不禫，以示與父沒者有別也。若父沒之後，大夫之適子、庶子爲妻，皆得杖期，故於此章惟言‘妻’，而於下章特言其異者曰‘大夫之適子爲妻’，而傳以‘父在’釋之也。大夫之庶子，父沒爲妻得杖期者，《大功章》‘大夫之庶子爲妻’條注云：‘言從大夫而降，則於父卒如國人’是也。又據《小記》孔疏引或問云：‘適婦之喪，長子亦得有杖，祇不得即位。’然則適子之異於庶子者，在不以杖即位，非不杖也。又《襍記》云：‘爲長子杖，則其子不以杖即位。’孔疏：‘其子，長子之子。祖在不厭孫，其孫得杖，但與祖同處，不得以杖即位。’案，此是祖主子喪而孫亦得杖，唯不以即位，與《小記》疏所引或說合，可證士主適婦之喪，而其適子亦得杖也。如謂士之適子，父在不杖，則經於下章當云‘大夫士之適子爲妻’，不得專言‘大夫’矣。總之，經以杖期、不杖期分章，而於《不杖期章》唯言‘大夫之適子’，則士之適子在《杖期章》明甚。傳惟於大夫之適子發不杖之義，則士之適子爲妻亦杖，明甚。錫恭按，胡氏說甚精確，惟謂‘鄭氏此注似欠審察’，則未知鄭君此注，意與胡氏義同。余故刪此一語。至《襍記》所云‘爲妻，父母在不杖’，孔疏以‘不杖’專指父在言，雖無‘大夫之子’之文，要自主大夫子言之。戴記襍出漢儒，文或不詳，此經及傳固自昭昭可據也。",
            "对应经文": "妻。傳曰：",
            "对应序号": "100021"
        },
        {
            "内容": "【曹氏元弼曰】適子父在，則爲妻不杖，‘杖’下脫‘卽位’二字。下云‘父在，子爲妻以杖卽位’，謂庶子杖下有‘卽位’字，可證不以杖卽位則仍有杖，故在《杖期章》。此士適子之禮也，大夫適子則并不杖，故下《不杖章》别出‘大夫之適子爲妻’。",
            "对应经文": "妻。傳曰：",
            "对应序号": "100021"
        },
        {
            "内容": "【黃先生曰】大夫之庶子爲妻，父在大功；公子，父在爲妻，在五服外。賈疏非也。",
            "对应经文": "妻。傳曰：",
            "对应序号": "100021"
        },
        {
            "内容": "【釋文】無施，以豉反，注同。",
            "对应经文": "出妻之子爲",
            "对应序号": "100022"
        },
        {
            "内容": "【疏】此謂母犯七出去，謂去夫氏，或適他族，或之本家，子從而爲服者也。七出者：無子一也，淫泆二也，不事舅姑三也，口舌四也，盜竊五也，妒忌六也，惡疾七也。天子諸侯之妻，無子不出，唯有六出耳。雷氏云：子無出母之義，故繼夫而言‘出妻之子’也。○傳○云‘出妻之子爲母期，則爲外祖父母無服’者，傳意似言出妻即是絕族，故於外祖可以無服，恐人疑爲之服，故傳明言之也。又云‘傳曰’者，子夏引他舊傳，證成己義。云‘絕族’者，嫁來承奉宗廟，與族相連綴，今出則與族絕，故云‘絕族’也。‘無施服’者，傍及爲施，以母爲族絕，即無傍及之服也。云‘親者屬’者，舊傳解母被出，猶爲之服也。云‘出妻之子爲父後者則爲出母無服’者，舊傳釋爲父後者，謂父沒適子承重，不合爲出母服意。云‘傳曰’者，子夏釋舊傳意，云‘與尊者爲一體’者，不言與父爲體，而言‘與尊者’，上《斬衰章》已有《傳》云‘正體於上，將所傳重’，釋相承父祖已上皆是尊者，故不言父也。但事宗廟祭祀者，不欲聞見凶人，故《雜記》云有死於宮中三月不祭，況有故，可得祭乎？是以不敢服其私親也。父已與母無親，子獨親之，故云‘私親’也。○注○云‘在旁而及曰施’者，《詩》云‘莫莫葛藟，施於條枚’，‘蔦與女蘿，施於松上’，皆是在旁而及曰施。此以母爲主，旁及外祖，今母已絕族，不復及在旁，故云‘無施服’也。云‘親者屬母子至親無絕道’者，‘屬’猶續也，《孝經》云‘父母主之，續莫大焉’，故謂母子爲屬，對父與母義合，有絕道，故云‘母子至親，無絕道’。",
            "对应经文": "出妻之子爲",
            "对应序号": "100022"
        },
        {
            "内容": "【孔氏穎達曰】母犯七出，爲父所遣，而母子至親，義不可絕。父若猶在，子皆爲出母期。若沒後，爲出母無服。所以然者？己係嗣烝嘗，不敢以私親廢先祖之祀，故無服也。",
            "对应经文": "出妻之子爲",
            "对应序号": "100022"
        },
        {
            "内容": "【《通典》雷次宗曰】不直言出母，嫌妾子及前妻之子爲之服。錫恭按，下接子無出母之義云云，已見疏。",
            "对应经文": "出妻之子爲",
            "对应序号": "100022"
        },
        {
            "内容": "【又父在爲出母服議】晉賀循云：‘父在爲母，厭尊，故屈而從周。出母服不減者，以本既降，義無再厭故也。父在爲母，既已杖矣，若父在母去，宜重降者，則宜在不杖條。今在杖條，明不再降。杖者必居廬，居廬者必禫。又晉徐邈答劉閏之問庶子服出嫡母，邈以經言‘出妻之子爲母’，明非所生則無服也。邈又答范甯問曰：‘若但言出母，嫌妾子亦服，故言出妻之子，則非所生也。’錫恭按，‘非所生’下，當有‘不服’二字。",
            "对应经文": "出妻之子爲",
            "对应序号": "100022"
        },
        {
            "内容": "【又】殷仲堪答宗氏庶子服出母，錫恭按，此謂所生母被出者。案王賀錫恭按，疑是王肅、賀循以父在服齊衰周，父沒不服，錫恭按，此謂爲父後者故以爲父喪之服錫恭按，‘之’字疑‘無’字之誤父在齊縗周，本自心喪終二十五月。今雖無服，當不應減三年之節也。錫恭按，殷氏所答，乃庶子爲父後者，爲所生母被出者服，與徐氏答劉范之問，各是一事。《通典》誤合爲一條。",
            "对应经文": "出妻之子爲",
            "对应序号": "100022"
        },
        {
            "内容": "【又爲父後出母更還依己爲服議】魏嘉平元年，魏郡太守鍾毓爲父後，以出母無主後迎還，輒自制服。郡丞武申奏云：‘禮，出妻之子爲母周。記曰：爲父後者無服。按，如記言，蓋謂族別家異，自有主後者無服，非謂毓出母無緦麻之親，還毓家者也。禮，姑姊妹女子子無主後者不爲降，哀其無繼也。’成洽難：‘《喪服》傳曰：出妻之子爲父後者，爲出母無服，與尊者爲體，不敢服其私親也。經，爲繼父服者，亦父後者也。爲父後服繼父服，則自服其母可知也。出母之與嫁母，倶絕族，今爲嫁母服，不爲出母服，其不然乎？經證若斯其謬耳！’吳商答曰：‘出母無服，此由尊父之命；嫁母父不命出，何得同出母乎？爲繼父服者，爲其父沒，年幼隨母再適，己無大功之親，與繼父同財共居，爲築宫廟，四時祭祀其先，此恩由繼父，所以爲服耳。且妾之無子，妾子之無母，父命爲母子，則生事之如母，喪則服之三年，貴父命也。而今欲以出母同於嫁母，違廢父命，豈人子所行，又引繼父云經謬也？又出母之黨無服，嫁母之黨自應服之，豈可復同乎？’宋庾蔚之謂：‘爲父後不服出母，爲廢祭也。母嫁而迎還，是子之私情。至於嫡子，不可廢祭。鍾毓率情而制服，非禮意也。禮云繼母從爲之服，非父後者也。’錫恭按，庾氏末二語爲難成洽發也。然成洽之誤，吳氏商辨之精矣，庾氏不必復辨也。且此二語義亦未是。辨見下節。",
            "对应经文": "出妻之子爲",
            "对应序号": "100022"
        },
        {
            "内容": "【又爲人後爲出母及出祖母服議】晉步熊問曰：‘己出爲人後而母在，後見出，應服不？己爲人後，所後之母出，得與繼母出同不？復與親母同耶？父亡，己爲祖後，祖母見出，服之云何？祖父亡與在，服之有異不？’許猛答曰：‘禮，爲人後者爲所後者若子，則不應復服親母出，以廢所後者之祭也。爲人後者若子，繼母言如母，夫言“若”言“如”者，明其制如親，其情則異也。繼母如母，則異親母，錫恭按，‘則’字上疑脫‘出’字爲人後者若子，母出亦當異於親子矣。爲父後者不得服出母，則足明祖後。母子至親無絕道，則非母子者，出則絕矣。是以經文不見出祖母之服。若苟無服，則無繼祖存亡。又問：‘爲人後者爲母，出妻之子爲母，皆至親，何以有不杖耶？’許猛云：‘爲人後者爲父猶不杖，何嫌母乎？奉雖同於至親，己出與母出，義則異也。’",
            "对应经文": "出妻之子爲",
            "对应序号": "100022"
        },
        {
            "内容": "【又爲出繼母不服議】後漢鄭某答趙商問云：‘繼母而爲父所出，不服也。’魏王肅云‘無服’。季祖鍾云：‘繼母在如母；出則爲父所去，不服也。’晉范宣曰：‘夫繼母之所以出者，非身有穢釁，則必犯逆於父，是以致此斥黜。恩不生己，義距於父，非恩非義，何以得服？’河内從事史糜遺議曰：‘夫禮緣人情而爲之制，雖以義督親，然實以恩斷義。按繼母如母，謂其在父之堂，事之猶母，見育猶子，故同之所生。《齊服下章》云：“父卒繼母嫁，從爲之服，報。”此明父在繼母出，則不服矣。繼母出自他族，與己無名，徒以配父，有母之尊，親撫養己，故亦喪之如母。及其出也，既不終養育之恩，又棄爲母之名，則不服亦其宜矣。’‘又棄爲母之名’下原有‘若不從而見育’一語。錫恭按，繼母被出，無從而見育者，此語與王肅論繼母嫁相似，在此節猶爲淆雜，故刪之。",
            "对应经文": "出妻之子爲",
            "对应序号": "100022"
        },
        {
            "内容": "【又出母父遺命令還繼母子服議】晉傳玄曰：‘征南軍師北海矯公智父前取夾氏女，生公智後而出之，未幾，重取王氏女，生公曜。父終之日，謂公智曰：“公曜母年少，必當更嫁，可迎還汝母。”及父卒，公智以告其母。母曰：“我夾氏女，非復矯氏婦也。今將依汝居，然不與矯氏家事。”夾氏來至，王氏不悅，脫縗絰而求去。夾氏見其如此，卽還歸夾舍。三年喪畢，王氏果嫁，夾氏乃更來。每有祭祀之事，夾氏不與。及公智祖母并姑亡，夾氏並不爲制服。後夾氏疾困，謂公智：“我非矯氏婦，乃汝母耳。勿葬我矯氏墓也。”公智從其母，令別葬之。公智以父昔有命母還，於是爲服三年。公曜以夾氏母始終無順父命，竟不爲服。’博士劉喜云：‘公智之父棄夾納王，其在戶庭，尚爲己配，苟有變悔，自由可也。還歸夾氏，則他人矣，去就出處，各從所執，豈復矯父所得制乎？故出妻之禮，夫使人致曰：“某不敏，不能從而供粢盛，使某也敢告。”主人曰：“某子不肖，不敢避誅。”又曰：“婦當喪而出，則除之。”然則相與之禮，於是絕矣。’少府劉克義以爲：‘父者，子之天，違父與違天同。公曜父臨亡，知其母無守志，故敕公智還其母，此爲臨亡，情正慮審也。公曜幼小，在此母懷抱，其見慈長，以至成人，過於所生，而母之亡，哀不過啁噍之頃，衣不釋綵，食不損味，居處自若，古今未之有也。夫孝子事其親，事亡若事存也；女子從人，出之則歸，命之則反，上奉夫母以爲姑，下育夫兒以爲子。制矯氏之家政，修母氏之教命，而怡然無戚，言非逆命也。’宋庾蔚之謂：‘臨亡使子迎母，自是申子之私情耳。此母自處不失禮，而子不用出母之服，非也；公曜不服，當矣。’錫恭按，《喪服小記》有‘未練而反’、‘既練而反’之文，是妻被出有反之之禮也。然考《雜記》，出妻有禮，則反之尤必有禮，何也？妻既被出，非復己妻，彼既非己妻，己即非夫，豈得以一言命之反也？是必有禮，但佚不可考。公智父後妻王氏在室，而令公智迎已出之夾氏，此何禮也？所謂疾病則亂，非治命也。雖非治命，然母子至親無絕道，豈得較父命之治亂乎？公智迎之是也。夾氏已出，則公智之父非夾氏之夫，夾氏不順公智父命亦是也。公智服之宜如出妻之子爲母，而終心喪三年。公曜則無服。庾氏蔚之論此當矣。○觀夾氏自處以禮，則出之必非其辜，而公曜之不服，徒以怨不順父命，非能深察禮意也。此又當別論。",
            "对应经文": "出妻之子爲",
            "对应序号": "100022"
        },
        {
            "内容": "【又父在爲出母服議】吳徐整問曰：‘出妻之子爲其母，及父卒繼母嫁爲之服、報，皆周也。二母既出，則爲絕族。今子爲之服，皆當於何處爲位？有廬、堊室不？出母亦當報其子不？繼母報子，於何處制服？豈止所適者之家，爲哭位事乎？又當有禫不？’射慈答曰：‘當就出母之家。若遠不得住者，可別爲異室，亦有廬、變除、堊室，及禫，如親子也。母亦報子周也。’",
            "对应经文": "出妻之子爲",
            "对应序号": "100022"
        },
        {
            "内容": "【敖氏繼公曰】此禮亦關上下言之。若妾子之爲其出母，則亦或有不然者，非達禮也。胡氏培翚曰：‘妾所生之子，於其母之出也，亦宜服期，以母子之義同也。敖說似亦可通。’",
            "对应经文": "出妻之子爲",
            "对应序号": "100022"
        },
        {
            "内容": "【張氏爾岐曰】爲父後者，謂父沒適子代父承宗廟祭祀之事，故云‘與尊者爲一體’。",
            "对应经文": "出妻之子爲",
            "对应序号": "100022"
        },
        {
            "内容": "【方氏苞曰】父沒無服，以有服則不可以祭。母之恩而可以無服者，君之庶昆弟於生母，無一日之服，而居處、飲食、哭泣、思慕，猶三年。凡降絶之服視此。《通典》：‘袁準《正論》，爲父後者爲出母無服，喪者不祭故也。其以出不得不降耳，安有母子至親而無服乎？釋服而祭可也。’錫恭按，袁氏以無服爲不安，不能深思，而反駁傳，非也。當從方氏此條。",
            "对应经文": "出妻之子爲",
            "对应序号": "100022"
        },
        {
            "内容": "【胡氏培翚曰】《服問》曰：‘母出則爲繼母之黨服，母死則爲其母之黨服。’案爲繼母之黨服，則不爲其母之黨服，明甚。傳唯言外祖父母，舉其重者以見輕者，皆無服耳。",
            "对应经文": "出妻之子爲",
            "对应序号": "100022"
        },
        {
            "内容": "【吳氏紱曰】出母己雖爲服，妻則不從服。出姑子亦不服祖母，蓋私恩衹在一身，而大義已絕也。",
            "对应经文": "出妻之子爲",
            "对应序号": "100022"
        },
        {
            "内容": "【鄭氏珍曰】按經不曰‘出母’者，雷次宗謂子無出母之義，故繫夫而言‘出妻之子’，極得聖人立言之意。經不言父在父卒，知父存歿皆爲期，不當如敖氏言，專主父在者也。母之被出者，其恩雖同，聖人以義制服，要有殊别。據傳，爲父後者無服，爲父後則父卒也。惟此人始無服，其不爲父後者仍服期可知。若經止主父在言，父在同未出之母，杖期，錫恭按，‘未出之母’之辭，當改云‘爲母之常’。父卒必同齊衰三年，恐未必無等差若此。錫恭按，敖氏以出妻之子與大夫之子、君子子爲例，故曰‘主於父在者’也。然傳云‘出妻之子爲父後者’，則明明父不在者亦稱之，故又遁而爲之辭曰：‘蒙經文也。’要之，經稱出妻之子，雷氏次宗說當矣。敖氏說違，子尹先生駁之是也。或疑賀氏循說，亦專主父在，考賀氏云‘父在出母服不減’，‘不減’云者，以爲母之常，父在減於父卒，故此云不減也。雖不減之文主於父在，而所以言不減之故，意顧父卒也，敖說豈可與同論哉？高氏愈又主父沒言。其言曰：‘此蓋指父沒言之。父沒本應三年，因其出也，故降爲期，不敢欺其死父也。若父在而出母沒也，其惟心喪乎？’錫恭按，此大非親者屬之義，不可從。",
            "对应经文": "出妻之子爲",
            "对应序号": "100022"
        },
        {
            "内容": "【又曰】此爲父後不服岀母，與庶子爲父後爲其母緦同。是與尊者爲一體，不敢服其私親，惟庶子之母是死於宮中，有死於宮中者，則爲之三月不舉祭，故庶子因而服緦。出母旣出，非死於宮中者，舉祭自如，無因得服，故並緦亦不能也，若不爲後，杖期自如。",
            "对应经文": "出妻之子爲",
            "对应序号": "100022"
        },
        {
            "内容": "【曹氏元弼曰】此章上云‘父在爲母’，下云‘父卒繼母嫁從爲之服’，唯‘妻’及‘出妻之子爲母’二條不言父在父卒，則父在父卒所同也。出妻之子所以爲母期者，以子與母骨肉相連屬，身體髮膚所從受，有萬不能已之情，故夫可絕其妻，而子不可絕其母。非惟子不可絕其母而已，《小記》曰‘妾從女君而出，則不爲女君之子服’，則女君固自服之，是母亦不因已出而絶其子也。蓋夫婦有離合之義，故妻有過可出，而夫不爲之服，妻旣絕於夫，亦不復爲夫服。母子無中斬之情，故母雖出而子仍爲之服，母亦仍爲子服。在子視其母，固曰吾母也，在母視其子，亦曰吾子也。經文上言‘出妻’，下言‘子’言‘母’，固未嘗奪其爲母子也。先儒有言曰：‘生之膝下，一體而分，喘息呼吸，氣通於親，父母一也。’而謂可從父而絕其母乎哉？故經文‘出妻之子爲母’，不言父在父卒，明不以父在父卒殊也。曰：然則與父在爲母不出者，何以異乎？曰：父在爲母期，降也，屈於父也。出妻之子爲母期，不絕也，屬乎子也。至親以期斷，服旣專屬乎子，則知有服其母而已，無容異也。曰：然則父没何以不伸三年也？曰：三年者，加隆之服也，父卒爲母三年，尊得伸也。母旣出，非復家之所尊。且期者，本屈於父之服，故不容有異，三年則幾與父並尊。母旣出，不敢復以尊服服之。子統乎父也，尊服不敢加親服，無可絕也。出母爲長子亦不三年，以已與廟絕，不復加隆于祖禰之正體，服其親服而已。曰：爲父後者何以爲出母無服也？曰：與尊者爲一體，爲宗廟之主，服則廢祭，不敢從父而絶其母之服者，更不敢因母而廢其父之祭，故但心喪而已。或曰：父所不服，子亦不敢服。父在，父不服出妻，則子亦不敢服出母。錫恭按，此胡氏培翚說。曰：是不然。夫父所不服，子亦不服者，謂從乎父而降也。父本有服，而不服之，故子亦本有服，而不敢服之，義統乎父也。今母已出，則父本無服，并非父之所不服之謂。而子視其母，則固母也。母不可絕，則固當服之，此母爲子一人之親，母之服爲子一人之服，於父無與。不服，則是自絶其母，非從乎父而降。以父與母已爲路人，父之爲出妻無服，非降也，絶也。非服之絕，恩義之絶也。父已無此親，而子猶執父所不服之例，而謂己不敢服，是絕已之當服之親而於從父之義蔑如也。禮爲從母小功，舅、舅之子、從母昆弟、妻之父母緦，皆子一人之服，於父無與，不聞以父所不服，而子服之爲嫌。今妻已出，親專屬於其子，父之視子之爲其母服也，亦曰子自服其當服之親爾。蓋母於父已非妻，而於子猶是母，所謂親者屬也。天下豈有無母之人哉？後人以降屈之服例此，而謂父在不敢服，則似母已出者，於父猶有親，非專爲子一人之親，而爲父所厭降者，非經意也。經云‘出妻’，明妻非復妻也；云‘出妻之子’，明子猶其子也；云‘子爲母’，明母猶其母也。言‘出妻’以絕於父，言‘爲母’以屬於子，名正言順，仁至而義盡矣。傳於無服者，必備言之。今傳言外祖父母之無服，及爲父後者之無服，而不言父在無服，則不論父在父卒，皆爲出母期，明甚。《檀弓》記子上之母死而不喪，明禮所由廢，故云‘孔氏之不喪出母，自子思始’也。凡記言自某始者，皆爲失禮所由。始子思所云‘爲伋也妻者是爲白也母’云云，施諸嫡母、繼母則可，施諸生我者則不可。經云‘出妻之子爲母’，固母子之也。《檀弓》又云：‘子思之母死於衞，子思哭諸廟。’夫已爲嫁母，如此其重，豈使子爲出母，如彼其輕？孔氏爲萬世禮宗，子思又大賢，豈或不善於禮？《檀弓》傳聞異辭，學者取其義，勿泥其事可也。又案，母子至親無絶道，母爲子一人之親，則不敢加尊服，而親服無可替。卽使母自絕於子，子終不可絶母，故子思聞嫁母之喪，終哭於他室，爲得禮。鄭注謂嫁母齊衰期，明母雖無母道，子不敢不母之。《凱風》之詩有自責之辭，而無責母之意。但聖人不爲無義制禮，故空其文，以‘親者屬’一語括之可耳。又案，父在爲母期，以父與己皆有服也。大夫之子爲母大功，公子爲母練冠，以父與已皆有親也，故皆從父而爲之服制。出母則己一人之親，非復父之親，何從之有？此禮以義起，權制者也。",
            "对应经文": "出妻之子爲",
            "对应序号": "100022"
        },
        {
            "内容": "【汪氏中曰】出妻之子爲父後者，則爲出母無服。亭林以爲此經文誤入傳，非也。經但言五服，不言無服。此傳兩云‘出妻之子’，相對爲文，《齊衰三月章》‘宗子之母在則不爲宗子之妻服’，是亦傳也。",
            "对应经文": "出妻之子爲",
            "对应序号": "100022"
        },
        {
            "内容": "【程氏瑤田曰】據兩‘出妻之子’文法，則兩條皆當爲子夏傳，別出兩‘傳曰’，皆當爲引舊傳證成已義也，疏誤。",
            "对应经文": "出妻之子爲",
            "对应序号": "100022"
        },
        {
            "内容": "【鄭氏珍曰】或問：爲嫁母有服乎？曰：嫁母齊衰期，康成《檀弓》注言之矣，則服視出母也。然則《喪服》經不著，何以知其服視出母與？曰：卽以岀母知之。母得罪於父，父出之，父與母絶矣。其嫁與不嫁，父皆不與知矣，惟知其出而已。而母子無絶道，其出也母也，出而再嫁亦母也。其不出母也，不岀而父卒再嫁亦母也。母之當出，主乎父；母之再嫁，主乎母。子能痛母怨母，而不敢罪母也，惟知其爲母而已。聖人許爲出母服期，自爲母子無絕道，以存母子之恩，不論父之存沒，亦不論母之再嫁與否也。若論父之存沒，父存爲期如常服，父沒亦應如常，爲齊衰三年，是無出不出之别也。若論再嫁與否，是子敢以縱情喪恥之罪，輕重其母也。且如母犯淫佚而出再嫁，同一淫佚耳，僅以淫佚岀則服，再以淫佚嫁則不服，錫恭按，再嫁與淫佚不同，此數語微誤。而可乎？故爲出母，聖人之所難言也。於難言之中，就母之義，制子之服，以存母子之恩而已。未出已前，旣出已後，皆非子之所敢論，聖人自不必論其出而再嫁，與不岀而再嫁，使一視出母，以存母子之恩而已。然則謂嫁母無服非與？曰：漢宣帝之是韋元成議，自是帝王斷義之體，而準情協理，蕭太傅、庾蔚之爲得聖人意，蓋父可不有其子，子決不可不有其父；母亦可不有其子，子決不可不有其母。母絕其子，不過爲天下無子之人；子絕其母，則爲天下不有母之子矣。不有母而尙得爲人乎？且制服緣哀也，恩重故哀重，哀重故服重。孔子論三年之喪，必推本於三年免懷，而責宰我以有三年之愛於父母否。是但論恩，而人子已痛甚創鉅矣。况母之或岀或嫁，其情事必有難言者，爲子者宜更何如哀也，聖人得禁之乎？子不私其父，則不成爲子；不私其母，又得成爲子乎？聖人亦何取爲人子罪其母，而強之不有其母，以不成爲子乎？",
            "对应经文": "出妻之子爲",
            "对应序号": "100022"
        },
        {
            "内容": "【釋文】從爲，于偽反。錫恭按，音爲，不音從，陸氏之篤信鄭學也。",
            "对应经文": "父卒，繼母",
            "对应序号": "100023"
        },
        {
            "内容": "【疏】云‘父卒繼母嫁’者，欲見此母爲父已服斬衰三年，恩意之極，故子爲之一期，得伸禫杖。但以不生己，父卒改嫁，故降於己母。雖父卒後，不伸三年，一期而已。云‘從爲之服’者，亦爲本是路人，暫時之與父片合，父卒，還嫁，便是路人，子仍著服，故生‘從爲’之文也。‘報’者，《喪服》上、下並記云‘報’者十有二，無降殺之差，感恩者皆稱報。若此子念繼母恩，終從而爲服，母以子恩，不可降殺，即生報文，餘皆放此。",
            "对应经文": "父卒，繼母",
            "对应序号": "100023"
        },
        {
            "内容": "【《通典》蜀谯周曰】據母嫁猶服周，錫恭按，此句‘母’字上脫‘繼’字以親母可知，故無經也。錫恭按，據譙氏，則繼母嫁實兼因母，故凡論父卒而母嫁者，皆錄在此節。",
            "对应经文": "父卒，繼母",
            "对应序号": "100023"
        },
        {
            "内容": "【又】晉束皙問曰：‘繼母嫁從服，當立廬不？’步熊答曰：‘父卒繼母嫁，如母，應居倚廬。’",
            "对应经文": "父卒，繼母",
            "对应序号": "100023"
        },
        {
            "内容": "【又】宋庾蔚之云：‘母子至親，本無絕道，禮所謂親者屬也。出母得罪於父，猶追服周，若父卒母嫁，而反不服，則是子自絕其母，豈天理耶？宜於出母同制。錫恭按，‘於’當作‘與’。按晉制，寧假二十五月，是終其心喪耳。",
            "对应经文": "父卒，繼母",
            "对应序号": "100023"
        },
        {
            "内容": "【又爲父後爲嫁母及繼母嫁服議】晉袁準云：‘爲父後猶服嫁母。據外祖異族猶廢祭行服，知父後應服嫁母。’據劉智云：‘雖爲父後，猶爲嫁母齊縗，訖葬卒哭乃除，踰月乃祭。’錫恭按，‘卒哭乃除’二句，經記無徵，不可從。按譙周云：‘父卒母嫁，非父所絕，爲之服周可也。’又石苞問淳于睿曰：‘聞嫁繼親凶諱，便制服，議者所難，以爲父後者不爲出母服，嫁母猶出母也。或者以爲嫁與見出異，不達禮意，雖執從重之義，而以廢祭見譏。君爲詳正也。’睿答曰：‘按《禮 檀弓》：子思之母死於衞，柳若謂子思曰：子，聖人之後也，四方於子乎觀禮，子盍愼諸？子思曰：吾何愼哉？喪之之禮如子，云子聖人之後，即父後也。如此經，父卒爲繼母嫁者，服而已。聖人之後，爲父後者，服嫁母也。二者分明，無可嫌。",
            "对应经文": "父卒，繼母",
            "对应序号": "100023"
        },
        {
            "内容": "【朱子曰】禮不著嫁母之服，而律令有之。或者疑其不同，以予考之，禮於嫁母雖不言親，而獨言繼，又著出母之服焉，皆舉輕以見重，而見親母之嫁者，尤不可以無服，與律令之意初不殊也。又於爲父後者，但言出母之無服，而不及嫁母，是亦舉輕以别重，而見嫁母之猶應有服也。《文集》題《不養出母議後》。",
            "对应经文": "父卒，繼母",
            "对应序号": "100023"
        },
        {
            "内容": "【張氏惠言曰】嫁母與岀母異。岀母父所絶，嫁母爲父服斬衰三年，恩意之極，非父所絶也。繼母如母，則親母旣嫁亦同，異乎岀母者，雖爲父後，亦服也。見《讀儀禮記》。",
            "对应经文": "父卒，繼母",
            "对应序号": "100023"
        },
        {
            "内容": "【敖氏繼公曰】報者，以其服服之之名，謂出妻於其子，與此繼母皆報也。《小記》曰：‘妾從女君而出，則不爲女君之子服。’妾不服之，明出妻有服也。舊說謂此女君猶爲其子期是已。錫恭按，此‘報’字兼承上節，敖說可從。",
            "对应经文": "父卒，繼母",
            "对应序号": "100023"
        },
        {
            "内容": "【鄭氏珍曰】凡如其所施於己者，還而施之曰‘報’。兩人相爲服等，若施報然，故經出此人，而不岀彼人者，則皆云報，非眞有先施之而後報之也。㝷制經之意，其一求文省，如丈夫、婦人爲姑，於姪下言報卽可，省男女兩條。丈夫、婦人爲從母，於從母下言報亦可，省男女兩條。其一爲詞窮，如此繼母報。服出之，須云‘女子子再嫁者，爲前夫之前妻之子’，如是卽不詞甚矣。聖人皆以一‘報’字見之。",
            "对应经文": "父卒，繼母",
            "对应序号": "100023"
        },
        {
            "内容": "【疏】案上《斬章》‘布總箭笄’亦是異於上，鄭不言之，至此乃注者，彼亦是異於上，不言者，以下文更有公士大夫之眾臣爲其君布帶繩屨，亦是異於上。同是斬衰，而有二文皆異，故不得言異於上，直注云‘此妻妾女子子異於男子’而已。此則雖是別章，唯此二事異於上，故得言之也。此《不杖章》輕於上禫杖，故次之。又云此章與上章雖杖與不杖不同，其正服齊衰裳皆同五升而冠八升，則不異也。必知父在爲母不衰四升，冠七升，與上三年齊衰同者，見鄭注《雜記》云：‘士以臣從君服之齊衰，爲其母與兄弟。’是父在爲母與兄弟，同正服五升八升之驗也。又鄭注《服問》云‘爲母既葬衰八升’，是初死衰五升，冠八升。既葬，以其冠爲受，受衰八升，冠九升，是亦爲母同正服衰五升之驗也。又案此章云‘不杖麻屨’，鄭云‘言其異於上’，則上章下疏衰之等亦同，又是爲母同正服五升之驗也。案下記云齊衰四升，冠七升，及《閒傳》云‘爲母既虞，受衰七升’者，唯據上章父卒爲母齊衰三年者也。",
            "对应经文": "不杖，麻屨",
            "对应序号": "100024"
        },
        {
            "内容": "【李氏如圭曰】自此已下，哀殺病輕，故不杖也。斬衰菅屨，齊衰藨蒯之屨，不杖者麻屨，輕重之節也。《春秋》傳曰：‘雖有絲麻，無棄菅蒯。’此章之衰裳五升六升，冠八升九升。五升者，正服也；六升者，義服也。凡名從服君服，爲義服。錫恭按，從服、名服，不皆義服。此句疑有誤字，或當云‘凡臣從君服爲義服’。既虞卒哭，各以其冠爲受，受冠降衰一等，服終而除。凡婦人之笄與要絰，齊衰之上錫恭按，‘之’當作‘以’皆有除無變。《小記》曰‘齊衰帶惡笄以終喪’，又曰‘箭笄終喪三年’。",
            "对应经文": "不杖，麻屨",
            "对应序号": "100024"
        },
        {
            "内容": "【吳氏廷華曰】以上四者俱不言受月，三年之喪達乎天子、諸侯，雖絶期，尚爲后齊衰，變除之日不盡同故也。錫恭按，吳氏說甚是。不言齊衰杖期者，猶三年之達乎天子也。",
            "对应经文": "不杖，麻屨",
            "对应序号": "100024"
        },
        {
            "内容": "【疏】孫爲之服。喪服條例，皆親而尊者在先，故《斬章》先父三年，《齊衰》先母，此《不杖期》先祖，亦是其次。若然，此章有降有正有義服之本制，若爲父期，祖合大功，爲父母加隆至三年，祖亦加隆至期，是以祖在於章首，得其宜也。云‘何以期也至尊也’者，此據母而問。所生之母至親，唯期而已，祖爲孫止大功，孫爲祖既疏，何以亦期？答云‘至尊也’者，祖爲孫降至大功，似父母於子降至期，祖雖非至親，是至尊，故期。若然，不云‘祖至尊’，而直云‘至尊’者，以是父之至尊，非孫之至尊，故直云‘至尊’也。錫恭按，疏釋至尊善矣，而詞太簡，當云‘是父之至尊，非孫之至尊，故不云“祖至尊”。然父之至尊，孫亦從父而尊之，故直云至尊也。’",
            "对应经文": "祖父母。傳",
            "对应序号": "100025"
        },
        {
            "内容": "【《通典》庶祖母慈祖母服議】晉劉系之問：‘爲庶祖母服，經無其文，不知爲有服不？’王冀答曰：‘庶祖母服，經誠無文，然亦無不服之制。以情例推之，謂自應服。何以言之？禮，妾子父沒，爲母伸三年，子既得伸，孫無由獨屈。假令嫡祖在，錫恭按，‘嫡祖’，謂嫡祖母也，故下文云‘禮，婦人不厭’禮，婦人不厭，則無復所屈。按禮唯有祖母文，無嫡庶之別，蓋以明尊尊之義，而人莫敢卑其祖也。《禮記》云：‘爲慈母後者，爲庶母可也，爲庶祖母可也。’此謂二妾無子，父命子爲之後，或子或孫，唯其班第。既受命爲後，則服之無嫌。由此言之，妾之無後而託後於人者，猶爲之服，況親之己之孫，而可有不服之義耶？制服爲允。’",
            "对应经文": "祖父母。傳",
            "对应序号": "100025"
        },
        {
            "内容": "【《通典》爲庶子後爲庶祖母服議】晉王冀答劉系之問云：‘凡不繼大宗而立後，及爲後而不爲所後制服，皆非禮也。然據已爲後，則不得不從爲後之制。若庶子立後，不繼祖宗，己服無重可傳，亦何居而不服？庶子若先受重可傳，亦何居而不服？若先受重承事，則制有疑，謂當與庶祖母同。’錫恭按，《通典》凡庶子之子稱父所生母曰庶祖母，獨此爲適孫眾孫稱祖父之妾，與本節三庶祖母皆不同。宋庾蔚之謂：‘所後父若承祖後，則己不得服庶祖母也。父不承重，己得爲庶祖母一周，庶無傳祭，故不三年也。’",
            "对应经文": "祖父母。傳",
            "对应序号": "100025"
        },
        {
            "内容": "【朱子曰】父母本是期，加成三年；祖父母、世父母、叔父母本是大功，加成期；其從祖父母、伯父母、叔父母小功者，乃正服不加者耳。",
            "对应经文": "祖父母。傳",
            "对应序号": "100025"
        },
        {
            "内容": "【郝氏敬曰】祖父之親，不及父母，而論分則父所尊也。父所尊，故亦曰至尊。",
            "对应经文": "祖父母。傳",
            "对应序号": "100025"
        },
        {
            "内容": "【汪氏琬曰】或問：‘禮與律有繼母，而無繼祖母之文，然則繼祖母不當服與？’曰：‘非也。言祖母，則繼祖母統其中矣。’",
            "对应经文": "祖父母。傳",
            "对应序号": "100025"
        },
        {
            "内容": "【《釋文》】旁尊，劉薄浪反，下注同，又如字。牉合，普半反。則辟，音避，下注辟大同。",
            "对应经文": "世父母、叔",
            "对应序号": "100026"
        },
        {
            "内容": "【疏】世叔既卑於祖，故次之。伯言世者，欲見繼世爲昆弟之子亦期。不言報者，以昆弟之子猶子，若言報爲疏，故不言報也。傳發‘何以期’問比例者，雷氏云：‘非父之所尊，嫌服重，故問也。’不直云‘何以言世父叔父’者，錫恭按，疏不直云何以逗，言世父叔父者句，以傳不曰何以期也，而曰世父叔父何以期也故云。然浦氏鏜連句不逗，而疑‘父’下并脫‘母’字，非也。浦說見盧氏《詳校》。以經總言而傳離釋，故二文欲別問也。云‘與尊者一體也’者，雖非至尊，既與尊者爲一體，故服期。不言與父爲一體者，‘者’字，盧氏《詳校》引浦云衍。直言尊者，明父爲一體也，曹氏元弼曰：‘父’下脫‘子’字，言世叔父非直與己父爲兄弟一體，又與己祖爲父子一體，故渾言尊者，以明斯義爲與二尊，曹氏元弼曰：‘尊’下脫‘爲體’二字。‘二尊’謂父祖故加期也。云‘然則昆弟之子何以亦期也’者，以世叔父與二尊爲體，故加期。昆弟之子無此義，何以亦期？故怪而致問也。云‘旁尊也，不足以加尊焉，故報之也’者，凡得降者，皆由已尊也，故降之。世叔非正尊，故生報也。云‘父子一體’已下云云，傳云此者，上既云一體，故傳又廣明一體之義，凡言‘體’者，若人之四體，故傳解父子、夫妻、兄弟，還比人四體而言也。云‘父子一體也’者，謂子與父骨血是同爲體，因其父與祖亦爲一體，又見世叔與祖亦爲一體也。云‘夫妻一體也’者，亦見世叔母與世叔父爲一體也。云‘昆弟一體也’者，又見世叔與父亦爲一體也。故馬云：‘言一體者，還是至親，因父加於世叔，故云昆弟一體；因世叔加於世叔母，故以夫妻一體也。錫恭按，‘以’毛本作‘云’因上世叔是旁尊，故以下廣明尊有正有旁之義也。人身首足爲上下，父子亦是尊卑之上下，故父子比於首足。因父子兼見祖孫，故馬云：‘首足者，父尊若首，加祖在期，子卑若足，曾孫在緦也。’錫恭按，惟其一體，而有尊卑，故爲首足。尊若首，故服加隆；卑若足，故降其服。馬氏以曾孫明降者，子有長子，孫有適孫，服不降，惟曾孫皆降在緦故也。云‘夫婦牉合也’者，《郊特牲》云‘天地合而後萬物興焉’，是夫婦半合，子胤生焉，是半合爲一體也。云‘昆弟四體也’者，四體謂二手、二足，在身之旁，昆弟亦在父之旁，故云四體也。云‘故昆弟之義無分’者，此傳兄弟有合離之義，曹氏元弼曰：‘兄’上似脫‘見’字。以手足四體本在一身，不可分別。若昆弟共成父身，亦不可分別，是昆弟之義不合分也。云‘然而有分者，則辟子之私也’者，昆弟理不合分，然而分者，則辟子之私也，使昆弟之子各自私朝其父，故須分也。云‘子不私其父，則不成爲子’者，《內則》云：‘子事父母，雞初鳴，鹹盥漱，櫛纚笄總。’朝事父母，若兄弟同在一宮，則尊崇諸父之長者。第二已下，其子不得私其父，不成爲人人之子之法也。曹氏元弼曰：‘人之’二字衍云‘故有東宮有西宮’云云，案《內則》云：‘命士以上，父子異宮。’不命之士，父子同宮，縱同宮亦有隔別，亦爲四方之宮也。云‘世母叔母何以亦期也，以名服也’者，二母是路人，以來配世叔父，則生母名，既有母名，則當隨世叔而服之，故云‘以名服’也。○注○案《喪服小記》云：‘繼別爲大宗，繼禰爲小宗。’大宗繼別子之後，百世不遷之宗，在五服之中者，族人爲之月算如邦人，如爲齊衰，曹氏元弼曰：此處有脫，當云‘如在五服外，則爲齊衰三月’《齊衰三月章》‘宗子’是也。小宗有四，皆據五服之內，依常著服。五世別高祖，則別事親者。今宗子在《期章》之內，明非大宗子，是世父爲小宗典宗事者也。云‘爲姑姊妹在室亦如之’者，《大功章》云‘爲姑嫁大功’，明未嫁在此《期章》。若然，不見姑者，雷云：不見姑者，欲見時早出之義。曹氏元弼曰：‘時’上脫‘及’字。錫恭按，雷說雖通，而非禮意。禮服通例，女在室者同於丈夫，故注云‘亦如之’。",
            "对应经文": "世父母、叔",
            "对应序号": "100026"
        },
        {
            "内容": "【《通典》馬融曰】與父一體，故不降而服周。",
            "对应经文": "世父母、叔",
            "对应序号": "100026"
        },
        {
            "内容": "【陳詮曰】尊者父也，所謂昆弟一體也。",
            "对应经文": "世父母、叔",
            "对应序号": "100026"
        },
        {
            "内容": "【李氏如圭曰】五屬之服，同父者期，同祖者大功，同曽祖者小功，同高祖者緦。世父叔父與己同出于祖，應服大功，以其與父爲一體，故進服期也。世母叔母與世父叔父一體，而生母名，故同乎世父叔父之服。《大傳》曰：‘同姓從宗合族屬，異姓主名治際㑹。名著而男　女有别。其夫屬乎父道者，妻皆母道也；其夫屬乎子道者，妻皆婦道也。’此名服之義也。雖以名服，其情則輕。《喪大記》曰：‘叔母、世母、故主、宗子，飲酒食肉，異于他期喪之未葬不飲酒食肉也。’姑與世父叔父之親等，故在室者亦期。",
            "对应经文": "世父母、叔",
            "对应序号": "100026"
        },
        {
            "内容": "【方氏苞曰】父在爲母期，而世母叔母亦期。母爲衆子期，而夫之昆弟之子亦期，何也？恩之所難屬也，故重其義以維之。幼失父母，舍是無依也；嫠而獨，舍是無歸也。故非其母也而母之，所以責母之義也；非其子也而子之，所以責子之義也。錫恭按，方氏此說，循名將以責實也，深得名服之旨。唯引父在爲母期，則泥而失其倫。",
            "对应经文": "世父母、叔",
            "对应序号": "100026"
        },
        {
            "内容": "【盛世佐曰】《爾雅》云：‘父之晜弟，先生爲世父，後生爲叔父。’注云：‘世有爲嫡者，嗣世統故也。’父之先生者不皆世嫡，而爲祖後者亦存焉，故謂之‘世’，此亦論其常耳。若父是庶出或有廢疾，不堪主宗廟，而爲祖後者乃其後生，則此庶兄子亦謂之叔父而已。世叔之稱，要以其年之先後生於父爲斷也。說者謂父之晜唯繼世一人稱世父，第二以下皆稱叔父，非。○牉與判通，半也。《周禮 媒氏職》云‘掌萬民之判’，鄭注引此傳文亦作‘判’。判合者，陰陽各半，合之乃成夫婦也。",
            "对应经文": "世父母、叔",
            "对应序号": "100026"
        },
        {
            "内容": "【沈氏彤曰】傳‘旁尊也，不足以加尊焉，故報之也’，以世叔父對昆弟之子而言也。《檀弓》云‘兄弟之子猶子也’，蓋引而進之，以昆弟之子對己子而言也。孔云‘二文相兼乃備’是也。按，本章下文云‘大夫之子爲世父母叔父母子、昆弟之子、姑姊妹女子子無主者，爲大夫命婦者，唯子不報’，則世叔父母、昆弟之子期之爲報，明矣。傳義蓋本諸此。",
            "对应经文": "世父母、叔",
            "对应序号": "100026"
        },
        {
            "内容": "【段氏玉裁曰】‘牉’，當作‘片’作‘半’，合二體。爲‘牉’字，此必俗字，斷非經所宐有。《周禮 媒氏》‘掌萬民之判’，注曰：‘判，半也，得耦爲合，主合其半，成夫婦也。《喪服》傳曰：“夫妻判合”。’據此，則《周禮》作‘判’，鄭所據《喪服》亦作‘判’。然詳文義，則鄭引《喪服》‘夫妻半合’之文以證己合其半成夫婦之説，淺人轉寫，有所改竄耳。《儀禮》賈疏單行本云‘是夫婦半合子胤生焉’，是半合爲一體也。字作‘半’，‘繼母如母’下云‘繼母配父，卽是片合之義’；‘慈母如母’下云‘慈母非父片合’；‘父卒繼母嫁’下云‘亦爲本是路人，暫時與父片合’，字皆作‘片’。葢賈氏所據禮文作‘片’，賈以‘半’釋之，故‘夫妻片合’本條下兩言‘半合’，皆是易其字以釋經，用《周禮》注之説也。考諸《説文》，‘片，判木也。’‘半，物中分也。’‘判，分也。’凡物合而分之曰‘半’，分而合之亦得曰‘半’。‘片’者，‘半’之假借字，‘判’者，亦‘半’之假借字。古三字同音，義亦相近，《禮經》作‘片’，《周禮》作‘判’，鄭以‘半’釋之，謂其字當爲‘半’也。《禮經》言‘半合’，《周禮》但言‘半’者，言‘半’則必有合可知也。《説文》本無‘牉’字，據《集韵》二十九換云‘牉、片，二形，同普半反，半也’。云片與牉同，此正謂《儀禮》經文本作‘片’，俗改作‘牉’也。又云《字林》，‘牉合，合其半以成夫婦也’。然則《字林》始有‘牉’字可知也。‘片’與‘半’同義，合之成一字，不合六書之法。今本《禮經》葢淺人用《字林》改竄。古‘片’、‘半’通用，如《漢書》‘一半冰’卽‘一片冰’，讀同‘判’可證也。至若《經典釋文》俗本作‘牉合’，葉氏所抄宋本作‘胖合’，《説文》曰‘胖者，半體肉也’，亦用假借字而義甚近。《通典》引《喪服》傳作‘判合’，皆勝於俗本作‘牉’遠矣。考《五經文字》、《九經字樣》，皆不載‘牉’字。《周禮 酒正》疏云‘夫妻片合，與王同體’亦是一證。",
            "对应经文": "世父母、叔",
            "对应序号": "100026"
        },
        {
            "内容": "【胡氏培翚曰】注云：‘宗者，世父爲小宗，典宗事者。’《喪服小記》云：‘繼禰者爲小宗。’鄭謂世父爲小宗，蓋主繼禰者言之。若繼禰以上之小宗，則有不服期者矣。或謂當兼大宗言之，大宗服齊衰三月，不服期，且此傳係申明大功同財之義，故知謂小宗也。",
            "对应经文": "世父母、叔",
            "对应序号": "100026"
        },
        {
            "内容": "【《通典》叔母寡姑遣還未嫁而亡爲服議】晉王景平問：‘婦人夫沒，無男，其姑愍其少寡，欲令更出，要其兄迎歸，未有所適而亡，伯叔之子應爲服不？’谷士風議曰：‘婦人夫沒，無子，有歸宗更出之義。今姑愍彼無嗣，令還其黨，欲令更出，則衛莊姜遣陳嬀之比也。於兄弟之家者，兄弟宜服周，受姑命而歸宗，夫之餘親不應有服。’虞子卿駁曰：‘士風所議婦人夫沒無子有歸宗更適之義，昔姜氏以殺適立庶，歸齊怨魯，陳嬀以子死君卒，於禮宜歸。此婦非姜氏義絕之倫，無陳嬀應出之事，宜姑愍其守寡，欲令更適，此蓋代俗之常意，非教訓之道也。衛共伯之妻，父母欲奪而嫁之，誓而不去，就有姑命，未可要謂之必出也。’季思龍以爲：‘谷氏所據之徵雖失，然所執之意未爲非也。婦人之體，執箕箒、養舅姑、供祭祀者也。今歸母氏，缺此三事，何婦禮之有？姑以宜出而遣，兄以可出而迎，辭姑從兄，是爲欲出之意定也。李彦仲以爲姑有嫁婦之文，故令歸母氏之黨，已絕之理，理自灼然。’",
            "对应经文": "世父母、叔",
            "对应序号": "100026"
        },
        {
            "内容": "【又寡叔母守志兄迎還密受聘未知而亡服議】晉有問曰：‘甲叔母乙寡，守節十餘年，其母在，兄壬迎乙還家，景求婚於壬，壬意許定，已剋吉日，而乙暴亡。甲應有服不？’裴主簿議：‘凡秉節遂志，義不二醮者，固必杜漸慮始，專於夫家，何得假跡晨昏，以之媒幣？余以爲景壬交幣之辰，則甲乙義絕之日。’許參軍駁曰：‘乙喪夫無子，勵操十載，心期同穴，志固金石，雖潛交媒幣，而乙不與知。苟聘至之非我，則無愧於幽明矣。昔宋姬守志，梁寡高行，焚身毀形，焉知景至之時，乙無若人之絜？疑必從重，重則宜服。余固以爲不應絕也。’宋庾蔚之云：‘甲叔母乙便是執操之人，直是母欲奪而嫁之，乃逆責杜漸防微，古賢不足貴也。許君之言，當附於理。’",
            "对应经文": "世父母、叔",
            "对应序号": "100026"
        },
        {
            "内容": "【釋文】適子，丁狄反，本又作嫡，後除適人之類，可以意求之。",
            "对应经文": "大夫之適子",
            "对应序号": "100027"
        },
        {
            "内容": "【疏】云‘大夫之適子爲妻’，在此《不杖章》，則上《杖章》爲妻者，是庶子爲妻，父沒後適子亦爲妻杖，亦在彼章也。傳怪所以期，發比例而問者。錫恭按，校勘記云：‘比’，單疏本作‘此’，今考單疏本，實作‘比’。大夫眾子爲妻皆大功，今令適子爲妻期，故發問也。云‘父之所不降子亦不敢降也’者，《大功章》有適婦，注云：‘適子之妻。’是父不降適婦也。云‘子亦不敢降’者，謂不敢降至大功，與庶子同也。云‘何以不杖也’者，既不降，怪不杖，故發問也。‘父在爲妻不杖’者，父爲適子之婦爲喪主，故適子不敢伸而杖也。《服問》云：‘君所主，夫人、妻、大子適婦。’是大夫爲適婦爲喪主也，故子不杖也。若然，此適子爲妻通貴賤，今不云‘長子’通上下，而云‘適子’唯據大夫者，錫恭按，疏以上之適子爲妻亦不杖，故云然。其實此不杖不通士之適子也。辨見上章及下文以五十始爵，爲降服之始，嫌降適婦，其子亦降其妻，故明。舉大夫不降，天子諸侯雖尊，不降可知。○注○云‘大夫不以尊降適婦者，重適也’者，此解經文‘所不降適子之婦’，對‘大夫爲庶子之婦小功’是尊降也。云‘凡不降者謂如其親服服之’者，謂依五服常法服之。云‘降有四品’者，鄭因傳有降、不降之文，遂總解《喪服》上下降服之義。云‘君大夫以尊降’者，天子諸侯爲正統之親，后夫人與長子長子之妻等不降，餘親則絕。天子諸侯絕者，大夫降一等，即大夫爲眾子大功之等是也。云‘公子大夫之子以厭降’者，此非身自尊，受父之厭屈以降無尊之妻。盧氏《詳校》曰：‘無尊之妻’四字衍。下記云‘公子爲其母練冠麻麻衣縓緣，爲其妻縓冠葛絰帶麻衣’，父卒乃大功是也。大夫之子即《小功章》云‘大夫之子爲從父昆弟在小功’皆是也。錫恭按，‘在小功’上，疑有脫文，爲從父昆弟已稱‘《小功章》云’，不當復云‘在《小功》’，又‘皆’，俱詞也，單舉從父昆弟，又不當云‘皆’也云‘公之昆弟以旁尊降’者，此亦非己尊旁及昆弟，曹氏元弼曰：‘旁及昆弟’上似脫‘以公尊’三字故亦降其諸親，即《小功章》云‘公之昆弟爲從父母昆弟’盧氏《詳校》曰，‘母’衍是也。案《大功章》云‘公之庶昆弟爲母妻昆弟’，傳曰：‘先君餘尊之所厭，不得過大功。’若然，公之昆弟有兩義，既以旁尊，又爲餘尊厭也。錫恭按，馀尊厭，當與厭降合爲一義。公之庶昆弟即公子也，疏與此析爲兩義，未是云‘爲人後者，女子子嫁者以出降’者，謂若下文云‘爲人後者爲其父母報’，又下文云‘女子適人者‘女子’下，浦氏鏜增‘子’字，見盧氏《詳校》爲其父母、昆弟爲父後者’，此二者是出也。陽城張氏本改‘比’爲‘此’凡大夫之服，例在正服後，今在昆弟上者，以其妻本在《杖期》，直以父爲主，故降入《不杖章》，是以進之在昆弟上也。",
            "对应经文": "大夫之適子",
            "对应序号": "100027"
        },
        {
            "内容": "【《通典》馬氏融曰】大夫重嫡，不降大功。子從父，不敢降其妻，故服周也。",
            "对应经文": "大夫之適子",
            "对应序号": "100027"
        },
        {
            "内容": "【李氏如圭曰】凡言子者，父在之稱夫人，不以尊降適婦，錫恭按，‘夫人’二字當作‘大人’故適子亦不以厭降其妻，以父爲之主，辟尊者，而不敢杖耳。杖者，所以扶病也。《服問》曰：‘父在不敢杖，尊者在故也。’《雜記》曰：‘爲長子杖，則其子不以杖即位。’《小記》曰：‘父不主庶子之喪，則孫以杖即位可也。’父在，庶子爲妻以杖即位可也。則凡父在，適子爲妻，亦不以杖即位矣。錫恭按，此兼士之適子，故曰‘凡’大夫之適子爲妻，雖得伸服，猶厭于其父，直去其杖，故在此章。錫恭按，此專屬大夫適子，‘直去’云者，非但不以即位而已。",
            "对应经文": "大夫之適子",
            "对应序号": "100027"
        },
        {
            "内容": "【程氏瑤田曰】昔嘗疑《杖期章》。傳曰：爲妻何以期也？妻至親也。此條下文不增一字，則是士庶爲妻不論父在父卒，並杖期也。至《不杖麻屢章》，乃曰‘大夫之適子爲妻’，則是爲妻不杖期，專爲大夫之適子特著一例，故傳問之曰‘何以期也’，曰‘父之所不降子亦不敢降也’，意以爲大夫之子一切皆降，此獨不降者，以父之所不降者也。然既不降，則當如衆人，在《杖期章》，今乃移入《不杖期》，故又問之曰：何以獨不杖也？因答之曰：此大夫父也，父在則爲妻不杖。若大夫卒，則仍歸之於《杖期章》矣。竊疑兩經之義其相貫也如此。然存以俟考，不敢質之於人。今於鄭君說大夫之庶子爲母妻大功，特注之曰：‘從乎大夫而降，則於父卒如國人也。’一適一庶，兩兩相對，一父在，一父卒，遥遙相互。向來疑義，一旦豁然。鄭君如在，毋亦許我乎？",
            "对应经文": "大夫之適子",
            "对应序号": "100027"
        },
        {
            "内容": "【胡氏培翚曰】《喪服小記》云：‘世子不降妻之父母，其爲妻也，與大夫之適子同。’鄭注：‘世子，天子諸侯之適子也。’案此《不杖章》唯言‘大夫之適子爲妻’，而《小記》謂天子諸侯之世子亦同，則大夫以上皆然。以其不杖自大夫之適子始，故特舉以爲言。然則士之適子爲妻亦杖，明矣。",
            "对应经文": "大夫之適子",
            "对应序号": "100027"
        },
        {
            "内容": "【褚氏寅亮曰】敖言凡父在爲妻而非有所降者，其服皆然，不別適庶，不識所指何屬，未解。錫恭按，《小記》曰：‘父在庶子爲妻以杖即位可也。’敖說不別適庶，顯與經背。",
            "对应经文": "大夫之適子",
            "对应序号": "100027"
        },
        {
            "内容": "【方氏苞曰】庶婦服見《小功章》，敖氏謂降而無服，誤也。敖說大夫於庶婦降之，而至於不服，其子降之而至於大功。錫恭按，方氏駁之之意，庶婦在《小功章》，大夫降一等，當緦麻，不當不服，乃胡氏培翚說大夫無緦麻，故至於不服。錫恭謂大夫信無緦麻，則貴臣在《緦麻章》，非大夫之服，而士之服也。然則士其有臣耶？此與鄭義相背，當從方氏說爲正。",
            "对应经文": "大夫之適子",
            "对应序号": "100027"
        },
        {
            "内容": "【《通典》天子降服及不降服議】魏田瓊云：‘天子不降其祖父母、曾祖父母、后、太子、嫡婦、姑姊妹嫁於二王後，皆如都人。按《白虎通》云：“天子絕周者何？示同喪於百姓，明不獨親其親也。”吴射慈云：‘天子之子封爲諸侯，天子皆不服也。’",
            "对应经文": "大夫之適子",
            "对应序号": "100027"
        },
        {
            "内容": "【又皇后降服及不降服議】魏田瓊云：‘諸侯女嫁爲天王后，降其旁親一等，與出降爲二等，爲外親尊不同則降。天子后爲衆子無服，可錫恭按，‘可’當作‘何’以明之？據大夫於庶子大功，其妻亦服大功。今天子諸侯於衆子無服，后何緣獨服之耶？晉賀循云：‘諸侯女以爲天王后，以尊還降其族人。’吴射慈云：‘諸侯之女爲天子后，爲天王之親服，隨天王而降一等。錫恭按，此謂天王正尊之親也。若旁親，則同天王而絕。諸侯之女爲后，爲其父母及昆弟爲父後者服齊縗，其宗子亦不降。錫恭按，宗子，謂自姪以下嗣爲諸侯者也’徐整云：‘諸侯女嫁爲天王后，爲外親尊同，則如邦人，爲君之長子三年也。’",
            "对应经文": "大夫之適子",
            "对应序号": "100027"
        },
        {
            "内容": "【又皇太子降服議】晉孔安國問徐邈云：‘皇太子爲新安公主當何服？’邈答云：‘禮，父母之所不服，錫恭按，‘母’字衍子亦不敢服。諸侯之嗣子及大夫之嫡皆降，絕旁親。唯父母之所服，錫恭按，‘母’亦衍子乃敢服。王侯絕周，不爲姊妹服，太子體君之尊，亦同無服。皇子厭其君，又不敢服。",
            "对应经文": "大夫之適子",
            "对应序号": "100027"
        },
        {
            "内容": "【又三公諸侯大夫降服議】衞尉昌邑侯滿瑋問淳于睿曰：‘庶妹亡，有服不？’睿云：‘喪服，諸侯以尊降，不服。’孔瑄議：‘天子諸侯誠不應服。又大夫降緦，尊與己敵則不敢降。’旁親降一等，緦麻絶也。凡以尊所降而不服者，弔服加緦之絰帶，而往哭之姜輯議云：‘三公爵命雖尊，班重諸侯，據在王朝，上厭天子，有由而屈，義不得伸耳。以例言之，宜依卿大夫降之服。’司空荀顗議以爲：‘諸侯絕周，大夫絶緦。然則尊同周以及緦，皆如本親。《喪服》經：“君爲姑姊妹女子子嫁於國君者”傳曰：“何以大功？尊同也。”又曰：“大夫爲伯叔父母子昆弟昆弟之子爲士者。”傳曰：“何以大功？尊不同也。”然則尊不同則降，不待所臣乃絶之。錫恭按，此語謬。禮，不臣則服之，臣則不服，詳見《大功章》。下云‘諸侯所不臣，絕不服也’，其繆正同諸侯尊重，大夫尊輕，以大夫尊降其親，則知諸侯雖所不臣，絕不服也。’有司奏如顗議。又姜輯議安平王嗣孫薨，諸王應降服云：‘禮，父在斯爲子，君在斯爲臣。安平嗣孫雖已誓於天子，據在臣子之位，五服之差，君臣殊制，其間豈復容他禮哉！君薨未踰年而代子卒者，猶稱子而名，不成君，《春秋》之正義也。苟不成君，則群臣親戚必不得服其重服，明矣。況安平王見在，而使諸王服嗣孫以諸侯之禮，未之敢安也。然諸侯以尊絶周，今嗣孫見在，臣子之例，諸王公宜從尊降之禮，不應爲制服也。昔秦滅五等，更封列侯，以存舊制。稱列侯者，若云列國之侯也。故策命稱國，終沒稱薨。漢魏相承，未之或改。大晉又建五等，憲章舊物。雖國有大小，輕重不侔，通同大體，其義一也。故詔書亭侯以上與王公同。又以爲列侯以上策命建國者，皆宜依古諸侯，使絕周服。’瑯琊中尉王奧問國王爲太宰武陵服事云：‘太宰降爲庶人，諸侯貴，與庶人不敵，爲不降耶？昆弟俱仕，一人爲大夫，一人爲士，便降。況諸侯而全持庶人服乎？’徐邈答云：‘按禮，以貴降賤，王侯絶周；以尊降卑，餘尊所厭，則公子服其母妻昆弟，不過大功。以嫡別庶，則父之所降，子亦不敢不降也。此三者舊典也。《喪服》傳又曰：“始封之君，不臣諸父昆弟。”先儒以爲不臣則服之。漢魏以來，王侯皆不臣其父兄，則事異於周，故厭降之節與周不同。緦猶不降，況其親乎？既不以貴降，則餘尊之厭，錫恭按，當云‘則無馀尊之厭’故五服內外，通如周之士禮，而三降之典不復同矣。昔魏武在漢朝，爲諸侯制，而竟不立。荀公定新禮，亦欲令王公五等皆旁親絕周，而摯仲理駮以爲，今諸侯與古異，遂不施行。此則是近代成軌也。記又云“古者不降”，故孟武、孟皮得全齊縗。然則殷周立制，已自不同，所謂質文異宜，不相襲禮。大晉世所行，遠同斯義。孔彭祖昔咨簡文帝諸王所服，聖旨以爲，近代以來無復相降。虞喜《釋滯》曰：‘漢魏以來，先儒論禮及喪服變除者，皆言大夫降其旁親爲士者一等。時人或班駮行之，自謂合禮。按《喪服》經傳，始封之君不臣諸父昆弟，封君之子不臣諸父，封君之孫盡臣之矣。夫始封之君尚服諸父昆弟，而始爲大夫便降旁親，尊者就重，而卑者卽輕，輕重顛倒，豈禮意哉？然當有意，此爲據諸侯成例，包於大夫，以相兼通也。如此，則一代爲大夫不降諸父，二代爲大夫不降兄弟，三代爲大夫皆降之。古者貴大夫有菜邑，錫恭按，‘菜’當作‘采’繼位不止一身。魯之三桓、鄭之七穆，皆自此也。或問曰：‘今大夫雖不繼位，亦有三代皆爲大夫者。名例相准，必當隨古乎？答曰：古重今輕，位無常居。使吾處之，志不存降。’",
            "对应经文": "大夫之適子",
            "对应序号": "100027"
        },
        {
            "内容": "【又諸侯大夫子降服議】魏田瓊曰：‘公子以厭降。公子厭於君，爲其母妻昆弟練冠麻縗，謂君所不服，子亦不敢服也。父卒，猶有先君餘尊所厭，不得過大功也。’瓊又云：‘《喪服》經不見大夫嫡子爲庶昆弟服者，與大夫爲庶子爲士者，同父之所降，子亦不敢不降也。’蜀譙周云：‘大夫之子，父在降旁親，亦如大夫從父厭也。大夫庶子爲妻父母無服，爲其母妻大功，父殁皆如國人。’吴徐整議：‘問者云：若父已卒，己未爲大夫，故猶士耳，未審庶子及昆弟當復降不？答云：大夫之子，從乎大夫而降。至於父卒，則如國人也。’",
            "对应经文": "大夫之適子",
            "对应序号": "100027"
        },
        {
            "内容": "【又諸侯夫人及大夫妻降服議】魏田瓊曰：‘大夫女嫁於諸侯，降其家旁親一等，與出嫁降，并二等。爲外親尊不同則降。諸侯夫人爲衆子無服。何以明之？據大夫於庶子大功，其妻亦服大功。今天子諸侯於衆子無服，夫人何緣獨得服之？又大夫妻爲大夫之親，亦隨大夫而降一等。大夫之女嫁於大夫，還爲其族親尊不同者，亦降之。唯父母昆弟爲父後者，宗子亦不降也。士之女嫁於大夫者，亦降其族親尊不同者，如大夫也。又大夫之妻爲庶子女子在室大功，錫恭按，‘女子’下當重‘子’字女適於士小功，此爲大夫之妻，尊與大夫同。大夫爲伯叔父母、子、昆弟、昆弟爲士者，錫恭按，下‘昆弟’下脫‘之子’二字以尊降一等，爲之大功，其妻亦服大功。’吴射慈曰：‘諸侯之女爲諸侯夫人服；諸侯之親，隨諸侯降一等；錫恭按，此亦謂諸侯正尊之親還爲族親，則皆降之。蜀譙周曰：‘諸侯夫人亦隨其君降旁親無服，爲其族亦降旁親。非諸侯，自周以下無服，錫恭按，爲其族旁親無服，此說非，當從田氏瓊王后降服議，以尊降一等，而不絕也爲其父母及祖如國人。又大夫命婦爲其旁親，以大夫爵降，又降一等，其服爲父後者，不以嫁降，但以尊降一等。’錫恭按，昆弟爲父後者，傳曰：婦人雖在外，必有歸宗曰小宗，故服期也。大夫不以尊降其大宗，而謂大夫妻以尊降其小宗乎？當從田氏瓊說，并不以尊降也晉賀循曰：‘大夫妻，其娣姒其夫爲士者，服亦降一等。’",
            "对应经文": "大夫之適子",
            "对应序号": "100027"
        },
        {
            "内容": "【又貴不降服議】魏田瓊云：‘大夫之妻爲長子三年，女子子嫁大夫大功。’吳射慈云傳曰：‘尊同則得服其親。服言尊同者，謂俱爲卿大夫，各隨本親，則不降也。諸侯女爲諸侯夫人，不降父母昆弟之爲父後者。大夫妻唯父母、昆弟爲父後者、宗子不降也。’蜀譙周云：‘諸侯降旁親，旁親若爲諸侯，若女子嫁於諸侯者，服如國人。錫恭按，女子不重‘子’字者，不專指己子也諸侯嗣子爲母、妻，及外祖父母、妻父母，皆如國人。嗣子雖無正爵，與君爲體，其誓於天子，則下其成人一等。錫恭按，‘成人’字誤，或當作‘成君’未誓，次小國君，其妻，君爲之主，故嗣子之所爲服，服如國人。舊說外祖父母，母族正統也。妻之父母，妻族正統也。母妻與己尊同，其所不降，亦不降也。錫恭按，‘與己尊同’語似微誤，當云‘母妻，父所不降，其所不降，亦不降也’故嗣子亦不降妻之父母。諸侯夫人爲其父母祖如國人，大夫命婦爲其昆弟爲父後者、大宗，則服如國人也。’晉賀循云：‘諸侯於其旁親，一無所服，唯父母、妻、長子、長子之妻，及爲父之後者、錫恭按，此似指適孫及非正體而爲後者姑姊妹嫁於諸侯，及始封之君所未臣諸父昆弟，皆以其服服之。大夫爲其外親爲士者，尊雖不同亦不降。錫恭按，此外親亦謂外祖父母及妻之父母大夫女爲國夫人，唯父母及昆弟爲父後者不降。士女爲大夫妻者，不降高祖、曾祖、祖、父母、兄弟爲父後者，及大宗子而已。’錫恭按，士女爲大夫妻，不降自祖已上，則大夫女爲國夫人，亦當服自祖已上。一舉一不舉，以類推之。",
            "对应经文": "大夫之適子",
            "对应序号": "100027"
        },
        {
            "内容": "【李氏如圭曰】尊厭降者，禮始于周。《檀弓》曰：‘古者不降，上下各以其親。滕伯文爲孟虎齊衰，其叔父也；爲孟皮齊衰，其叔父也。’至周而大夫以上始以尊降，其親惟正統不降。天子諸侯服高曽祖父母、祖父母、父母、妻、長子、適婦，旁期以下，尊不同者皆絶服。大夫於天子諸侯所絶者，降一等，緦則不服。《司服職》曰‘凡凶事，服弁服’，卿大夫加以大功、小功是也。‘服弁服’，謂斬衰、齊衰也，其尊同者皆不降，大夫以上，其子厭於其父，降與不降，服與不服，一視其父也。公之昆弟，其尊視大夫。大功以下以旁尊降，其尊不同者一等，期以上則厭于先君餘尊，先君所不服者，服之不過大功。又，大夫以尊厭其子，而公之昆弟無厭，此其異也。其爲人後者及女子子嫁者則通乎上下，皆以出降其親一等。大夫以上於其尊不同者，則又以己尊累降之。此四品降服，不盡見於經，參互出之。《小記》曰：‘世子爲妻，與大夫之適子同。’則凡大夫、大夫之子不降者，達於天子皆然。以大夫爲尊降之始，其子爲厭降之始，舉以例其餘。",
            "对应经文": "大夫之適子",
            "对应序号": "100027"
        },
        {
            "内容": "【褚氏寅亮曰】注謂降有四品，敖氏併旁尊於尊降中，言降有三品。細思旁尊，終當自爲一品。如公爲始封之君，其昆弟旣非公子，又身不爲大夫，則其降也以旁尊，而不以己身之尊也。",
            "对应经文": "大夫之適子",
            "对应序号": "100027"
        },
        {
            "内容": "【黃先生曰】敖繼公說，公之昆弟即厭降，降止三品；閻若璩說，降服有六，鄭注外宜增餘尊降、殤降。以周案，厭降者，惟厭其子，故注云：‘公子大夫之子以厭降。’旁尊之‘旁’爲昆弟，《記》曰‘旁治昆弟’，故注云：‘公之昆弟以旁尊降。’但旁尊有二義，一爲父之昆弟，昆弟爲旁，父爲尊，傳所謂‘世叔父’旁尊也，不足以加尊焉，其服報，不降；一爲己之昆弟，有爲公者，昆弟爲旁，公爲尊，注所謂‘公之昆弟爲旁尊降’是也。《記》曰：‘大夫、公之昆弟、大夫之子於兄弟降一等’，文與《小功章》‘大夫、大夫之子、公之昆弟爲從父昆弟庶孫’合。賈疏‘大夫以尊降，公之昆弟以旁尊降，大夫之子以厭降’，例最明晰。此疏以爲公之昆弟有旁尊、餘尊厭二降，其說本於《大功章》‘公之庶昆弟’傳，敖氏遂謂旁尊降可併於厭降，殊不思公子爲母妻有父在父沒之別，《大功章》‘公之庶昆弟’本主公子立文，其不曰‘公子’者，嫌同父在也。《喪服》例，父在偁公子，父没偁公之昆弟惟其義主父卒，不能不曰‘公之庶昆弟’，而其服爲公子父卒之服，欲以别父在無服也故傳以爲先君餘尊厭，又以別爲母妻期也若《小功章》公之昆弟爲其從父昆弟，專主昆弟立文，不關其父，有何餘尊之足云？敖氏之誤，實賈疏啟之矣。降服四品，不數餘尊降、殤降。餘尊即厭降，既謂之殤，降義自明，故鄭皆不數。又案諸侯得臣諸父昆弟，故有旁尊降，又有餘尊厭，大夫之昆弟無旁尊。例，大夫之子，父在從父而降，父没無餘尊厭。又餘尊厭，敖氏云，厭死者，或云其生者爲餘尊所厭，亦有二說。錫恭按，君在時厭其子，而不厭其婦，故公子之妻爲其君姑齊衰，先君馀尊當同此例，厭其子而不厭其婦矣。今馀尊所厭中，有爲妻大功一條，則厭生者之說是也。",
            "对应经文": "大夫之適子",
            "对应序号": "100027"
        },
        {
            "内容": "【疏】昆弟卑於世叔，故次之，此亦‘至親以期斷’。云‘昆，兄也’者，昆，明也，以其次長，故以明爲稱。弟，弟也，各本作‘第也’，阮氏校勘記曰：第，單疏、《要義》俱作‘弟’，下同。按《說文》無‘第’字，古者‘兄弟’之‘弟’與‘次弟’之‘弟’同字，後人不達，六書之恉，妄爲分別，故改此文以其小，故以次弟爲名。云‘爲姊妹在室亦如之’者，義同於上，姑在室也。",
            "对应经文": "昆弟。【注",
            "对应序号": "100028"
        },
        {
            "内容": "【沈氏彤曰】賈云，此亦至親以期斷。按，《喪服小記》云：‘親親以三爲五，以五爲九，上殺下殺旁殺而親畢矣。’親之至者曰父子，曰夫妻，曰昆弟。父子，首足也；夫妻，牉合也；昆弟，四體也。皆一體也，則皆至親也，故其本服皆以齊衰期。由父而上之，祖大功九月，曾祖小功五月，髙祖緦麻三月，是爲上殺；由子而下之，孫大功，曽孫小功，玄孫緦，是爲下殺；由昆弟而推之，從父昆弟大功，從祖昆弟小功，族昆弟緦；由父而推之，世叔父大功，從父小功，錫恭按，當作‘從祖父小功’族父緦；由祖而推之，從祖小功，族祖緦；由曾祖而推之，族曾祖緦；由子而推之，昆弟之子大功，從父昆弟之子小功，從祖昆弟之子緦；由孫而推之，昆弟之孫小功，從父昆弟之孫緦；由曾孫而推之，昆弟之曾孫緦。是爲旁殺。凡上殺下殺旁殺，有正有加，而此則皆其正服。聖人以此爲未足以盡親親之道也，則於其至親之尊者、重者，而加隆焉，又推至親之心以加其上下旁之可加者焉。故於父則斬衰三年，於祖則齊衰期，於曾祖則齊衰三月，於適子則斬衰三年，於適孫則齊衰期，於世叔父則齊衰期，於昆弟之子則齊衰期，妻之於夫則斬衰三年。凡此者皆爲加服，既加則爲正矣，故加服亦謂之正服，而其所未加者則稱本服。所加之正服，後人亦間有稱夲服者，以對他所加降者言也。昆弟雖至親，而非至尊與至重，以期斷足矣，故服其本服而無所加。凡旁親，自世叔父、昆弟之子而外，皆無所加於本服，與昆弟同。",
            "对应经文": "昆弟。【注",
            "对应序号": "100028"
        },
        {
            "内容": "【臧氏庸《昆弟、兄弟釋異》曰】昆弟者，一體之親，故自同父同母，下至同族，均有是稱，一本之誼也。至兄弟，雖亦昆弟之通稱，對言之則有親疎之别，故自大功以上爲昆弟，小功以下爲兄弟。若推廣言之，不特同姓之親通謂之兄弟，即父黨、母黨、妻黨，均有兄弟之稱，又兼異姓言之矣。此二者不同之大致也。今各引經以證明之。許氏《説文解字》云：‘弟，韋束之次第也，从古文之象。凡弟之属，皆从弟。眾弟，周人謂兄曰眾弟，从弟从眾。臣鉉等曰：衆目相及也，兄弟親比之義。’《爾雅 釋親》：‘晜弟，兄也。’郭景純注云：‘今江東人通言晜。’《毛詩 葛藟》：‘終逺兄弟，謂他人昆。’傳曰：‘昆，兄也。’《儀禮 䘮服》‘昆弟’，鄭注云：‘昆，兄也。’是眾弟字下从次弟之弟，上从眾，爲目相及親比之誼，乃周人名兄之定稱。《爾雅》、《毛詩》傳同鄭注，《禮經》本之，其文以从眾从弟爲正。《爾雅》作‘晜’者，眾弟之省變。《詩》、《禮》作‘昆’，直眾弟之同聲假借字耳。《説文》：曰部，昆同也，从日从比《説文》：‘兄，長也，从儿，从口。凡兄之属，皆从兄。’《廣雅 釋詁》一：‘兄，大也。’《釋親》：‘兄，況也。’《白虎通 三綱六紀篇》：‘兄者，況也，況父法也。’《釋名 釋親属》：‘兄，荒也，荒，大也，故青徐人謂兄爲荒也。’《詩 常棣》：‘况也永歎。’毛傳曰：‘况，兹也。’《桑柔》：‘倉兄填兮。’毛傳曰：‘兄，滋也。’《召旻》：‘職兄斯引。’毛傳曰：‘兄，兹也。’是兄爲長大之通稱。滋，兄之本義，故宗族母妻之黨及婚姻之親均有兄弟之稱。《白虎通》、《廣雅》以兄爲況者，兄、況同字。《釋名》以兄爲況者，取聲近者爲訓。《常棣》傳以況爲兹，《桑柔》傳以兄爲滋，《召旻》傳以兄爲滋，韋昭《國語》注以况爲益，義並同。是兄字義本滋益，故兄弟之稱亦施之彌廣，不若眾弟爲目及親比，特施之一體之人而已。《釋親》言宗族、母黨、妻黨晜弟之文凡十五見，皆一本之誼也。從母之男子亦有晜弟之稱者，父子爲一體，母子亦一體，言父以該母也。昆弟爲一體，姊妹亦一體，言昆弟以該姊妹也。故母與從母爲一體，其所生男子亦從母而爲昆弟矣。宗族曰，男子先生爲兄，後生爲弟；妻黨曰，女子謂兄之妻爲嫂，弟之妻爲婦；婚姻曰，夫之兄爲兄公，夫之弟爲叔。此兄弟並昆弟之通稱也。又婚姻曰，父之黨爲宗族，母與妻之黨爲兄弟，婦之黨爲婚兄弟，壻之黨爲姻兄弟。郭注云：‘古者皆謂婚姻爲兄弟，此兄弟又父母黨、妻黨之通稱也。’《儀禮 䘮服》傳曰：‘昆弟一體也。故昆弟之義無分，然而有分者，則辟子之私也。子不私其父，則不成爲子，故有東宫，有西宫，有南宫，有北宫，異居而同財，有餘則歸之宗，不足則資之宗。’《禮記 雜記下》：‘父母之䘮，將祭而昆弟死，既殯而祭，如同宫則雖臣妾葬而后祭。’鄭注云：‘言“若同宫”，則是昆弟異宫也。’古者昆弟異居同財，有父母之祭，當在殯宫。而在異宫者，《䘮服 期章》：‘繼父同居者。傳曰：何以期也？傳曰：夫死妻稚子幼，子無大功之親，與之適人而所適者亦無大功之親，所適者以其貨財爲之築宫廟，歲時使之祀焉，妻不敢與異。’鄭注云：‘子無大功之親，謂同財者也。’案，古者大功以上雖異居而同財，故經記言昆弟，傳言大功之親，説者俱指同財言之，明昆弟爲大功以上之定稱也。《䘮服》曰昆弟之文凡三十有八見，皆一本之義也。其服制之差，雖有緦、小功之不同，而莫不本大功以上一體之恩，故通謂之昆弟也。又《齊衰三月章》：‘曽祖父母。傳曰：何以齊衰三月也？小功者，兄弟之服也，不敢以兄弟之服服至尊也。’《記》：‘大夫之子於兄弟降一等，爲人後者於兄弟降一等，報。於所爲後之兄弟之子若子。兄弟皆在他邦，加一等；不及知父母與兄弟居，加一等。傳曰：何如則可謂之兄弟？傳曰：小功以下爲兄弟。’鄭注云：‘於此兄弟傳者，嫌大功已上又加也。大功已上若皆在他國，則親自親矣。若不及知父母，則固同財矣。’《既夕禮》：‘兄弟出，主人拜送。’注云：‘兄弟，小功以下也。異門大功，亦可以歸。’此兄弟爲小功以下之定稱，與昆弟爲通大功以上言之，固不侔矣。更證之以《禮記 檀弓》曰：‘曽子曰：小功不税，則是逺兄弟終無服也，而可乎？’‘公叔木有同母異父之昆弟死，問於子游。子游曰：其大功乎？’亦明以大功爲昆弟，小功爲兄弟也。又曰：‘有殯，聞遠兄弟之䘮，雖緦必往。非兄弟，雖鄰不往。所識，其兄弟不同居者皆弔。’是皆舉小功以下言之也。《檀弓》下：‘妻之昆弟爲父後者死，哭之適室；非爲父後者，哭諸異室。有殯，聞逺兄弟之䘮，哭於側室，無側室，哭於門内之右。’《䘮服小記》：‘生不及祖父母、諸父、昆弟，而父税䘮，已則否。降而在緦、小功者，則税之。’《雜記》下：‘父母之䘮將祭，而昆弟死，既殯而祭，如同宫，則雖臣妾，葬而后祭。’《奔䘮篇》：‘聞遠兄弟之䘮，既除䘮而后聞䘮，免袒成踊。’是皆以期、大功爲昆弟，緦、小功爲兄弟，與《禮經》合。鄭注《檀弓》曰：‘日月已過，乃聞䘮而服，曰税，大功以上。然小功輕，不税。’注《䘮服小記》曰：‘謂正親在齊衰、大功者，親緦、小功，不税矣。’注《奔䘮》曰：‘小功、緦麻，不税者也。雖不服，猶免袒。’與二禮相符證。至通言之，兄弟之稱，有自大功以上者，如《禮記 雜記》‘聞兄弟之䘮，大功以上，見䘮者之鄉而哭’，《奔䘮篇》‘凡䘮，父在父爲主，父没，兄弟同居各主其䘮’者是也。有自大功以下言者，如《曽子問》‘孔子曰：天子諸侯之䘮祭也，不斬衰者不與祭，大夫齊衰者與祭，士祭不足則取於兄弟大功以下者’，又《雜記》‘有父母之䘮，尚幼，衰而附，兄弟之殤則練冠祔’，注云‘此兄弟之殤，謂大功親以下之殤也。斬衰、齊衰之䘮，練皆受以大功之衰，此謂之功衰’是也。更推廣言之，《詩 葛藟》：‘終逺兄弟。’箋云：‘兄弟，猶言族親也。’《儀禮 士冠禮》：‘兄弟畢袗元。’注云：‘兄弟，主人親戚也。’《䘮服 記》：‘大夫之子於兄弟降一等。’注云：‘兄弟，猶言族親也。’‘凡妾爲私兄弟如邦人。’注云：‘私兄弟，目其族親也。’此兄弟並專指宗族言之也。《詩 正月》：‘洽比其鄰，昏姻孔云。’箋云：‘云猶友也，言尹氏富，與兄弟相親友爲朋黨也。’《周禮 大司徒》：以本俗六安萬民，‘三曰聯兄弟。’注云：‘兄弟，昏姻嫁娶也。’《儀禮 士昏禮》：‘見主婦。’注云：‘見主婦者，兄弟之道，宜相親也。’《禮記 曽子問》曰：‘昏禮，既納幣有吉日，女之父母死，則如之何？孔子曰：壻使人弔。如壻之父母死，則女之家亦使人弔。壻已葬，壻之伯父致命女氏曰：某之子有父母之䘮，不得嗣爲兄弟，使某致命。’注云：‘必使人弔者，未成兄弟。’《公羊》僖二十有五年，宋蕩伯姬來逆婦，‘其言來逆婦何？兄弟辭也。其稱婦何？有姑之辭也。’何邵公注云：‘宋魯之問名，結昏姻爲兄弟。’又三十有一年冬，杞伯姬來求婦。‘其言來求婦何？兄弟辭也。其稱婦何，有姑之辭也。’《穀梁》宣十年春，‘公如齊，公至自齊，齊人歸我濟西田，公娶齊，齊繇以爲兄弟友之。’范武子注云：‘齊由以婚姻，故還魯田，此兄弟並專指婚姻言之也。’《詩 伐木》：‘兄弟無逺。’箋云：‘兄弟，父之黨，母之黨。’《儀禮 聘禮》：‘若兄弟之國，則問夫人。’注云：‘兄弟，謂同姓。若昏姻，甥舅有親者。問猶遺也，謂獻也，非兄弟，獻不及夫人。’《既夕禮》：‘凡將禮，必請而後拜送兄弟，賵奠可也，所知則賵而不奠。’注云：‘兄弟有服親者，可且賵且奠，許其厚也。所知通問，相知也，降於兄弟。’《禮記 奔䘮》：‘與諸侯爲兄弟，亦爲位而哭。’注云：‘族親婚姻在異國者。’《左氏》襄三年，‘晋使士勻告于齊曰：寡君願與一二兄弟相見，以謀不協。’注云：‘列國之君，相謂兄弟。’此兄弟並兼宗族、母黨、妻黨、婚姻言之也。今以《儀禮》、《爾雅》爲本，而參證之以羣經，詳釋昆弟、兄弟之異如是。",
            "对应经文": "昆弟。【注",
            "对应序号": "100028"
        },
        {
            "内容": "【釋文】遠別，彼列反，下同。而見，賢遍反，下同。",
            "对应经文": "爲眾子。【",
            "对应序号": "100029"
        },
        {
            "内容": "【疏】眾子卑於昆弟，故次之，注兼云女子之義，校勘記曰：‘之’疑‘子’字之誤。錫恭按，如阮說，義當屬下句讀。如上姑姊妹。但上注鄭云‘在室’，此不云‘在室’可知，故略不言也。錫恭按，賈本此注無‘在室’二字，疏與注本離後合，故今本有之昆弟眾子，及下昆弟之子者，曹氏元弼曰：‘及下昆弟之子者’七字衍皆不發傳者，以其同是一體，故無異問。姊妹、女子子在室不見者，亦如上姑不見。雷氏云‘欲見出當及時’，又《大功章》見姑姊妹女子子嫁大功，明此在室可知，故略之也。云‘士謂之眾子未能遠別也’者，經不云士，鄭云士者，《喪服》平文是士，故言士可知也。云‘大夫則謂之庶子，降之爲大功’者，下文大夫之子皆云庶子降一等故大功。云‘天子國君不服之’者，以其絕旁親，故知不服。若然，經所云唯據士也。引《內則》者，案彼云‘子生三月之末，擇日翦髪爲鬌，以見於父。若冢子，生則見於正寢，其日夫妻共食，具視朔食，天子則大牢，諸侯則少牢，大夫特牲，士特豚。冢子未食而見，必執其右手，咳而名之。執右，明授之室事，退入夫之燕寢乃食。’下云其非冢子皆降一等，云‘適子庶子已食而見必循其首’者，不授室事故也，而鄭注未食已食，急正緩庶之義。言冢子猶言長子，通於下也，彼言適子，謂適妻所生第二已下，庶子謂妾子也。引之者，證言庶子是別於適長者也。",
            "对应经文": "爲眾子。【",
            "对应序号": "100029"
        },
        {
            "内容": "【《通典》爲廢疾子服議】晉劉智《釋疑》：‘問曰：今有狂癡之子，不識菽麥，又能行步起止，《讀禮通考》引‘又’作‘不’了無人道。年過二十而死者，或以爲禮無廢疾之降殺，父當正服服之耶，以爲殤之不服爲無所知耶？此疾甚於殤，非禮服所加也。禮之所不及，以其從例所知故也，不宜服矣。此二者將焉從？智答曰：無服之殤，至愛過於成人，《讀禮通考》引作‘未至於成人’以其於生性自然未成，因斯而不服，以漸至於成人，順乎其理者也。至於廢疾，多感外物而得之，父母養之或不盡理，而使之然。仁人痛深，不忍不服，故禮不爲作降殺，不得同殤例也。’王徽之問劉玢廢疾兄女服：‘《記》云：其夫有廢疾，又無子傳重者，舅爲之服小功。又云：長子有廢疾，降，傳重也。此二條皆以其廢疾降嫡從庶，謂如此雖非嫡長，而有廢疾，既無求婚許嫁理，且慶弔烝嘗皆不得同之於人，不知當制服不？’劉玢答：‘若嫡子有廢疾，不得受祖之重，則服與眾子同在齊縗，蓋以不堪傳重，故不加服，非以廢疾而降也。子婦之服，例皆小功，以夫當受重，則加大功。若夫有廢疾，則居然小功，亦非降也。《喪服》經《齊縗章》：爲君之祖父。傳曰：從服也。鄭注曰：爲君有祖之喪者，祖有廢疾不立也。從服例降本親一等。君服斬，故從服周。唯孫不敢降祖，此亦是廢疾不降之一隅也。’宋庾蔚之以爲：‘疾病者不愈而亡，彌加其悼，豈有禮無降文，情無所屈，而自替其服者耶？殤服本階梯以至成人，豈可以病者準之？篤其愛者以病，彌可悲矣；薄其恩者以病，則宜棄矣。病有輕重，參差萬緒，故立禮者深見其情，杜而不言，無降之理，略可知矣。嫡不爲後，是其去傳重之加，非降其本服。劉智、劉玢所言，近爲得理矣。’",
            "对应经文": "爲眾子。【",
            "对应序号": "100029"
        },
        {
            "内容": "【敖氏繼公曰】士妻爲妾子亦期。",
            "对应经文": "爲眾子。【",
            "对应序号": "100029"
        },
        {
            "内容": "【張氏爾岐曰】注引《內則》證眾子之異於長子也。",
            "对应经文": "爲眾子。【",
            "对应序号": "100029"
        },
        {
            "内容": "【胡氏培翚曰】雷氏云，經於伯叔父無姑文，於昆弟下無姊妹文，於眾子下無女子子文者，以未成人則爲殤，已成人則當出，故皆不見於此。今案，雷說與鄭異。鄭謂經言世叔父、昆弟、眾子，即包姑、姊妹、女子子在內，是省文之例，故於各條下補之。雷則謂經特不見其文，以明嫁當及時。然則女年二十以上，或有故未嫁而死，亦爲殤服乎？雷說非矣。引《內則》者，證長子之弟與妾子同服之義。彼注云：‘冢，大也，冢子猶言長子。’然則未食而見者，惟長子一人，其餘適子、庶子則皆已食而見。是長子之弟與妾子同也。",
            "对应经文": "爲眾子。【",
            "对应序号": "100029"
        },
        {
            "内容": "【疏】昆弟子疏於親子，故次之。世叔父爲之，此兩相爲服，不言報者，引同己子，與親子同，故不言報，是以《檀弓》爲證。言‘進’者，進同己子故也。",
            "对应经文": "昆弟之子。",
            "对应序号": "100030"
        },
        {
            "内容": "【《通典》陳氏詮曰】男女同耳。",
            "对应经文": "昆弟之子。",
            "对应序号": "100030"
        },
        {
            "内容": "【敖氏繼公曰】其女子子在室亦如之。",
            "对应经文": "昆弟之子。",
            "对应序号": "100030"
        },
        {
            "内容": "【沈氏彤曰】凡旁親卑屬之服皆報也，惟昆弟之子同于己子，故又有引而進之之義。錫恭按，此可見傳注同。兩義非相遠也，而相成也。",
            "对应经文": "昆弟之子。",
            "对应序号": "100030"
        },
        {
            "内容": "【疏】此大夫之妾子，故言庶，若適妻所生第二已下，當直云昆弟，不言庶也。云‘兩言之’者，以其適妻所生適子，或長於妾子，或小於妾子，故云兩言之。適子或爲兄，或爲弟，是以經昆弟並言之。○云‘父之所不降’者，即《斬章》父爲長子是也。云‘子亦不敢降’者，於此服期是也。發‘何以’傳者，餘兄弟相爲皆大功，獨爲適服期，故發問比例之傳也。○注○云‘大夫雖尊，不敢降其適，重之也’者，釋傳‘父之所不降’。云‘適子爲庶昆弟’已下，鄭廣明大夫與適子所降者，以大夫適子得行大夫禮，故父子俱降庶，庶又自相降也。如大夫爲之，皆大功也。",
            "对应经文": "大夫之庶子",
            "对应序号": "100031"
        },
        {
            "内容": "【敖氏繼公曰】大夫之庶子爲昆弟大功，嫌於適亦然，故以明之。",
            "对应经文": "大夫之庶子",
            "对应序号": "100031"
        },
        {
            "内容": "【盛氏世佐曰】庶子猶衆子。言庶者，對適立文也。適昆弟謂其爲父後者一人也。立子以適不以長，故容有弟而爲父後者，其庶兄爲之，亦如斯例也。錫恭按，敖氏云：‘古之文法，不可以單言昆，故連弟言之。’盛氏此條足以破之。○父於長子三年，庶子期，昆弟相爲亦期，服之正也。大夫以尊，故降庶子於大功，而於長子自若三年，是父之所不降也。大夫之庶子厭於父，降其庶昆弟於大功，而於適昆弟自若期，是子亦不敢降也。庶昆弟爲適昆弟之服如此，而適昆弟之所以服之者亦大功，則以大夫之適子得行大夫禮故也。且父之所降，子亦不敢不降也。",
            "对应经文": "大夫之庶子",
            "对应序号": "100031"
        },
        {
            "内容": "【張氏惠言曰】疏云：‘此大夫之妾子，若適妻所生第二以下，當直云昆弟，不言庶也。’案，此庶子關適妻衆子及妾子言之，疏唯云妾子，則注云適子爲庶昆弟、庶昆弟相爲，豈得唯爲妾子乎？錫恭按，《大功章》‘大夫之庶子爲母、妻、昆弟’，注云：‘其或爲母，則妾子也。’是以爲母爲專指妾子，而爲妻昆弟固兼適妻之眾子言也。張氏駁賈疏甚當。",
            "对应经文": "大夫之庶子",
            "对应序号": "100031"
        },
        {
            "内容": "【胡氏培翚曰】庶子謂適妻所生第二以下及妾子也；適昆弟謂其爲父後者一人也。天子、諸侯爲長子服斬，則天子諸侯之庶子於適昆弟與大夫之庶子同，可知。○陳氏銓曰：‘大夫爲眾子大功，嫡子期。’今案，大夫自是承宗傳重者，當爲長子三年。陳氏謂期，非也。",
            "对应经文": "大夫之庶子",
            "对应序号": "100031"
        },
        {
            "内容": "【釋文】將上，時掌反。",
            "对应经文": "適孫。傳曰",
            "对应序号": "100032"
        },
        {
            "内容": "【疏】孫卑於昆弟，故次之。此謂適子死，其適孫承重者，祖爲之期。傳云‘何以’，問比例者，亦爲眾孫大功，此獨期，故發問也。云‘有適子者無適孫’者，謂適子在，不得立適孫爲後也。云‘孫婦亦如之’，亦謂不立之，故云‘亦如之’也。○注○云‘周之道，適子死則立適孫，是適孫將上爲祖後者也’者，此釋祖爲孫服重之義。言周之道，對殷道則不然，以其殷道，適子死，弟乃當先立，故言周之道也。云‘長子在則爲庶孫耳’者‘爲庶孫’上，阮本有‘皆’字。校勘記云：單疏、《要義》俱無‘皆’字，按各本注俱有‘皆’字。既適子在不得立孫，明同庶孫之例。云‘凡父於將爲後者，非長子皆期也’者，案《喪服小記》云：‘適婦不爲舅後者，則姑爲之小功。’注云：‘謂夫有廢疾他故，若死而無子，不受重者，小功庶婦之服也。凡父母於子，舅姑於婦，將不傳重於適，及將傳重者非適，服之皆如眾子庶婦也。’是以鄭云，凡父母於子，舅姑於婦，非長子皆期。曹氏元弼曰：當爲‘是以鄭云，凡父於將爲後者，非長子皆期’明非長子婦及於非適孫傳重，同於庶孫，大功可知也。若然，長子爲父斬，父亦爲斬，適孫承重爲祖斬，祖爲之期，不報之斬者，父子一體，本有三年之情，故特爲祖斬。盧氏《詳校》曰：‘“祖”衍。’曹氏《校釋》曰：‘“祖”當爲“之”。’祖爲孫本非一體，但以報期，故期不得斬也。",
            "对应经文": "適孫。傳曰",
            "对应序号": "100032"
        },
        {
            "内容": "【敖氏繼公曰】注云‘凡父於將爲後者非長子皆期’者，葢以《斬衰章》唯以父爲長子故也。鄭言此者，爲適子死而無適孫者見之，且明爲適孫亦期之意也。",
            "对应经文": "適孫。傳曰",
            "对应序号": "100032"
        },
        {
            "内容": "【顧氏炎武曰】冢子，身之副也。家無二主，亦無二副，故有適子者無適孫。唐髙宗有太子，而復立太孫，非矣。",
            "对应经文": "適孫。傳曰",
            "对应序号": "100032"
        },
        {
            "内容": "【《周禮 司服》賈疏】齊衰是不降之首，然則王爲適子斬衰，其爲適孫、適曾孫、適玄孫、適來孫，則皆齊衰。《不杖章》云：‘適孫。傳曰：何以期也？不敢降其適也。有適子者無適孫，孫婦亦如之。’玄謂‘凡父於將爲後者，非長子皆期’。然則王禮亦適子死有適孫，適孫死有適曾孫，向下皆然也。",
            "对应经文": "適孫。傳曰",
            "对应序号": "100032"
        },
        {
            "内容": "【沈氏彤曰】鄭云，凡父於將爲後者，非長子皆期也。彤按，適曾孫、適玄孫，與庶長子，族人支子之已立者，皆將爲後者也。",
            "对应经文": "適孫。傳曰",
            "对应序号": "100032"
        },
        {
            "内容": "【張氏惠言曰】凡父於將爲後者，非長子皆期，此鄭廣解立後之服，謂體而不正、正而不體，及非正體而傳重，皆包之。故經無適曾孫服也。疏乃云，非長子婦及於非適孫傳重，同于庶孫大功，失鄭義矣。錫恭按，不杖期例稍寬，不當以三年之例繩之。張說似是，姑與疏說兩存，以俟考。",
            "对应经文": "適孫。傳曰",
            "对应序号": "100032"
        },
        {
            "内容": "【《通典》夫爲祖曾祖高祖父母持重妻從服議】晉賀循云：‘其夫爲祖、曾祖、高祖後者，妻從服，如舅姑齊縗周也。’孔瑚問虞喜曰：‘假使玄孫爲後，玄孫之婦從服周，曾孫之婦尚存，纔緦麻，近輕遠重，情實有疑。’虞喜答曰：‘有嫡子者無嫡孫。又，若爲宗子母服，則不服宗子婦。以此推，玄孫爲後，若其母尚存，玄孫之婦猶爲庶，不得傳重。傳重之服，理當在姑矣。’宋庾蔚之謂：‘舅沒則姑老，是授祭事於子婦。至於祖服，自以姑爲嫡，所謂有嫡婦無嫡孫婦也。祖以嫡統唯一，故子婦尚存，其孫婦以下，未得爲嫡，猶以庶服之，孫婦及曾玄孫婦自隨夫服，祖降一等，故宜周也。’錫恭按，虞氏駁賀氏說最當。庾氏證以有適婦無適孫婦，尤合鄭義。惟云孫婦隨夫服祖，降一等，宜周，則未然。凡婦從夫服，從夫之本服也。其傳重之服，與夫同受重，則從夫受重之服；不與夫同受重，則從夫本服而已。猶之公子之妻爲其皇姑，從其本服，不從其厭降之服也。有從輕而重者，則亦有從重而輕，要以本服爲斷耳。庾氏說大醇而小疵。",
            "对应经文": "適孫。傳曰",
            "对应序号": "100032"
        },
        {
            "内容": "【盛氏世佐曰】云‘孫婦亦如之’者，如其有適婦者無適孫婦也。適子婦皆没，以孫爲後，則其爲婦小功，孫婦爲大夫之祖父母大功。夫爲祖後，則其妻從服期。若姑在，姑持重，孫婦仍大功而已。曾孫以下皆然。殊之於庶也。適子婦有一在，則爲孫婦緦，無適庶之别也。",
            "对应经文": "適孫。傳曰",
            "对应序号": "100032"
        },
        {
            "内容": "【凌氏曙曰】《通典》宋庾蔚之說錫恭按，說見前從《䘮服》傳注而推之者也。《喪服》，錫恭按，脫‘傳’字‘有嫡子者無嫡孫，孫婦亦如之’，注：‘嫡婦在亦爲庶孫之婦。’庾故準嫡子之例，有嫡婦無嫡孫婦矣。庾知此者，以嫡不可以有二也。《喪服 期章》專論祖爲嫡孫之服制，指祖在而言之。嫡子死而後立嫡孫，故祖爲之期。祖爲嫡孫期，則孫婦亦當爲嫡孫婦乎？似嫡可以在孫婦矣，而不然也。嫡婦在而嫡孫之婦亦同於庶婦者，何也？嫡婦之名，不得以夫之存亡易也。旣爲嫡婦，嫡子雖死，祖自以婦爲嫡，不以孫婦爲嫡，周制則然也。然則嫡子旣亡，嫡婦之名不可解，嫡婦之服不可降，而《喪服小記》云‘嫡婦不爲舅後者，則姑爲之小功’，何也？曰：此指嫡婦之無子而言，故鄭注謂夫有廢疾，及死而無子不受重者，葢嫡婦無子而不受重，必將取支子以入繼大宗，是嫡婦不爲舅後矣，故姑爲之小功。小功者，庶婦之服也。《喪服》之例，鄭氏言之詳矣。凡父母於子，舅姑於婦，將不傳重於嫡，及將所傳重者非嫡，服之皆如庶子庶婦也。據此，則知嫡婦有子可以傳重，祖安得不以嫡婦視之耶？越婦而服孫婦之嫡，皆後儒之謬，古無此說也。",
            "对应经文": "適孫。傳曰",
            "对应序号": "100032"
        },
        {
            "内容": "【又曰】萬氏斯大《儀禮商》曰：‘葢夫庶亦庶，夫嫡亦嫡，婦人從夫之義也。鄭氏謂嫡婦在則亦爲庶孫之婦，是不夫之從，而以姑爲主，豈禮意哉？’論曰：‘鄭注以傳言孫婦亦如之，故知有嫡婦無嫡孫婦矣。設有嫡婦在，則亦同於庶孫婦耳。萬駁注直同駁傳矣，而未可駁也。此章專爲祖在而服嫡孫也，由嫡子而推之於嫡婦。嫡婦者，嫡子之妻也，然不謂之嫡妻，而謂之嫡婦，是對舅姑之稱也。嫡子雖亡，嫡婦尙在，舅安得不以嫡婦視之？且嫡婦之名，不得以存亡易也。嫡婦亡，舅不得不以嫡婦之服服之也。設使孫婦亡，舅將服其姑之嫡，不應復服其婦之嫡矣。故曰：有嫡婦亦爲庶孫之婦者，對祖而言之也。不然，誰嫡之而誰庶之乎？若祖不在，則傳重在嫡孫矣。嫡孫者，嫡婦之子也，舅以爲嫡婦，而子可不以爲嫡母乎？是必嫡母亡，而後孫婦乃爲嫡孫婦，此至當不易之論也。果如萬說，旣嫡婦而兼嫡孫婦乎？抑不嫡婦而唯嫡孫婦也？唯嫡孫婦是姑之嫡孫，可奪之也；母之嫡子，可降之也。使旣嫡婦而兼嫡孫婦，是嫡可以有二也。曰：如是，則《小記》何以爲嫡婦小功也？小功，庶婦之服。曰：此指嫡婦之無子者而言，不爲有子之嫡婦言也。《内則》：‘舅没則姑老，冢婦所祭祀賓客，每事必請於姑。’據此，可知婦雖傳重，有冢婦之名，而無嫡婦之稱。豈非以嫡不可以有二，而婦厭于姑之一証耶？錫恭按，此數語微誤。《內則》所云，冢婦攝姑事而已，非傳重也。《特牲》‘饋食禮’注：‘主婦，主人之妻，雖姑存，亦使之主祭祀。’云‘使之’者，姑使之也，與《內則》‘每事必請於姑’義相成，非遂爲傳重也。宗子不孤，攝父事而不敢代父，則冢婦攝姑事，豈遂代姑耶？故曰‘非傳重’也。《小記》注明云‘姑不厭婦’，又安得云婦厭於姑耶？且也，宗子之母在，則不爲宗子之妻服，亦豈非姑在而婦不得伸之一証耶？然則爲夫之從，其說不足據也。",
            "对应经文": "適孫。傳曰",
            "对应序号": "100032"
        },
        {
            "内容": "【方氏苞曰】適孫婦服不見經，何也？文脫也。適婦不爲舅姑後，降而爲小功，則適孫婦爲後者加而爲小功可知矣。以上釋嫡孫婦。○嫡孫婦爲夫之祖父母義與此最近，并錄於此。",
            "对应经文": "適孫。傳曰",
            "对应序号": "100032"
        },
        {
            "内容": "【《通典》父爲高祖持重子當何服議】晉徐農人問殷仲堪曰：‘禮，服高祖父母齊縗三月。若其父承重者，爲當服周。爲故自服其本服耶？若服其本服，不以父重而增者，假如玄孫持高祖重，玄孫之子來孫本都無服，父服三年而子吉服，懼非喪紀差降之義。若來孫本無服，而今有服，則曾玄孫宜以父承重而加也。進退迷惑，不知所行。’殷答曰：‘祖父在而祖母沒，則父服厭周。祖父後亡，則父服三年，而孫之服一定無變。是知孫之於祖，自有正服，不以父服爲升降。又疑玄孫承重，來孫無變。按《禮記》有子姓之服，‘姓’原誤‘姪’苟恩盡親畢，縞冠玄武，非爲無變矣。’徐又問曰：‘父在爲母，雖服以周斷，至練、禫、廬、杖，大制無虧，故孫得遂其本服。若父出後，降祖在不杖周，則孫不得同父之服明矣。若父還反重，又當從父升亦明矣。如此升降由父，不得恆自定也。未有斬服，不異至親，而子正制三月之外，或都無服者也。他人同爨而爲之緦，縞冠玄武，微厠吉飾，求之五服，故爲無變。他人之不若，此所大惑也。’殷又答曰：‘父在爲母，先王明義。屈之以周服，而情未有異也。哀親故寢苫枕草，毁瘠杖而後起，創巨痛深，弗可頓奪，故漸之以祥練，申之以禫月。此蓋有由。不變其本則降矣，子有降而孫得遂，仲堪所謂不隨父升降者也。’錫恭按，殷氏後答未足杜徐氏後難。夫父之出後及還反者，父移其禰若祖，子從父而移其祖若曾高者也。父承重，祖禰之名不易，特以尊服服所後受重者耳。受重者惟父一人，子安得從而加服乎？殷氏何不以此答之？○又按，來孫得及高祖之父，本當有服，說詳《齊衰三月章》‘曾祖父母’下。○釋承重者之子服，因無可類從，故附麗於此。",
            "对应经文": "適孫。傳曰",
            "对应序号": "100032"
        },
        {
            "内容": "【釋文】孰後如字，又音候，下放此。何算，素管反，劉音選。大祖音泰，注大祖同。近政，附近之近。稷契，息列反。序昭，市遥反，又如字，下昭穆皆放此。綴之，丁劣反。",
            "对应经文": "爲人後者爲",
            "对应序号": "100033"
        },
        {
            "内容": "【疏】此謂其子後人，反來爲父母在者，‘在’下疑脫‘此’字欲其厚於所後，薄於本親，抑之，故次在孫後也。若然，既爲本生，不降斬至《禫杖章》者，亦是深抑，厚於大宗也。言報者，既深抑之，使同本疏往來相報之法故也。○問者，本生父母應斬及三年，今乃不杖期，故問比例也。云‘不貳斬’者，答辭。又，‘不貳斬者，持重於大宗者降其小宗’，此解不貳斬之意也。此問答雖兼母，專據父，故答以斬而言。案《喪服小記》云‘別子爲祖，繼別爲大宗’，謂若魯桓公適夫人文姜生大子，名同，後爲君，次子慶父、叔牙、季友，此三子謂之別子。別子者，皆以臣道事君，無兄弟相宗之法，與大子有別，又與後世爲始，故稱‘別子’也。大宗有一，小宗有四。大宗一者，別子之子，適者爲諸弟來宗之，即謂之大宗。自此以下，適適相承，謂之百世不遷之宗。五服之內，親者月算如邦人，五服之外，皆來宗之，爲之齊衰，《齊衰三月章》‘爲宗子盧氏《詳校》此下又補‘宗子’二字之母妻’是也。‘小宗有四’者，謂大宗之後生者，錫恭按，單疏‘者’作‘之’，據陽城張氏本改謂別子之弟。曹氏元弼曰：‘別子’下似脫一‘子’字，此用《大傳》注‘別子子弟’之文也《小記》注云：‘別子之世長子兄弟宗之。’第二已下，長者親弟來宗之，爲繼禰小宗。更一世長者，非直親昆弟，又從父昆弟亦來宗之，爲繼祖小宗。更一世長者，非直親昆弟、從父昆弟，又有從祖昆弟來宗之，爲繼曾祖小宗。更一世長者，非直有親昆弟、從父昆弟、從祖昆弟來宗之，又有從曾祖昆弟來宗之，爲繼高祖小宗也。更一世絕服，不復來事，以彼自事五服內繼高祖已下者也。四者皆是小宗，則家家皆有兄弟相事長者之小宗。雖家家盡有小宗，仍世事繼高祖已下之小宗也，是以上傳云‘有餘則歸之宗’，亦謂當家之長爲小宗者也。曹氏元弼曰：義不甚分明，大約謂家家皆有繼禰之小宗，仍世事繼高曾祖之小宗。上傳所云，謂當家之小宗也云‘爲人後者孰後，後大宗也’者，此問小宗、大宗二者與何者爲後，後大宗也。案何休云‘小宗無後當絕’，與此義同也。又云‘後大宗者降其小宗’，此則繼爲人後爲父母，曹氏元弼曰：此‘則繼’當爲‘則此經’父母尚降，明餘皆降也。故《大功章》云‘爲人後者爲其昆弟’，是降小宗之類也。云‘曷爲後大宗？大宗者，尊之統’者，此問必後大宗何意也。明宗子尊統領，曹氏元弼曰：‘領’下毛本《通釋》有‘族人’二字，是是以《書》傳云：‘宗子燕族人於堂，宗婦燕族人於房，序之以昭穆。’既有族食、族燕齒序族人之事，是以須後，不可絕也，故云‘尊之統’也。云‘禽獸’已下者，因上尊宗子，遂廣申尊祖宗子之事也。校勘記云：‘祖’下陳、閩、《通解》俱有‘以及’二字。曹氏元弼曰：有者是。云‘禽獸知母不知父’者，《爾雅》云：‘兩足而羽謂之禽，四足而毛謂之獸。’彼對文而言之也，若散文言之，獸亦名禽。禽獸所生，唯知隨母，不知隨父，是知母不知父。云‘野人曰父母何算焉’者，‘野人’謂若《論語》鄭注云‘野人粗略’，與都邑之士相對。亦謂國外爲野人，野人稍遠政化，都邑之士爲近政化。《周禮》云‘野自六尺’之類者，不知分別父母尊卑也。云‘都邑之士則知尊禰’者，士下對野人，上對大夫，則此士所謂在朝之士並在城郭士民知義理者，總謂之爲士也。錫恭按，都邑之士在學士之外，而但知尊禰，則此士所知尚淺，當非在朝之士。注云‘近政化’尤足證非在位者也。蓋都邑之士與野對，而‘士’特‘人’之變文爾，非上中下士也。并不指居士，居士亦在學士中云‘大夫及學士則知尊祖’者，此學謂鄉庠序及國之大學、小學之學士，《文王之世子》校勘記云：‘之’字衍亦云‘學士’，雖未有官爵，以其習知四術，閑知六藝，知祖義父仁之禮，故敬父，遂尊祖，得與大夫之貴同也。諸侯及其大祖，天子及其始祖，皆是爵尊者其德所及遠之義也。云大宗‘收族’已下，謂論大宗立後之意也。校勘記曰：‘謂論’二字《要義》倒。按，‘論謂’疑當作‘論爲’云‘適子不得後大宗’者，以其自當主家事並承重祭祀之事故也。○注○都邑之士者，對，天子諸侯曰國曹氏元弼，‘對’下增‘文’字采地，大夫曰都邑，采地大夫，曹氏，乙爲大夫采地故《周禮 載師》有家邑、小都、大都，《春秋左氏》諸侯下大夫采地，亦云，邑曰築，都曰城。校勘記曰：《要義》作‘亦曰邑，邑曰筑’，曹校於‘亦云’下更增‘都’字散文，天子已下皆名都邑，都邑之內者，其民近政化。若然，天子、諸侯施政化民，無以遠近爲異，但近者易化，遠者難感，故民近政化者識深，則知尊父，遠政化者識淺，不知父母有尊卑之別也。‘大祖始封之君’者，案《周禮 典命》云，三公八命，卿六命，大夫四命，其爵皆加一等。加一等者八命，爲上公九命，爲牧八命，爲侯伯七命，爲子男五命，此皆爲大祖，後世不毀其廟。若魯之周公，齊之大公，衛之康叔，鄭之桓公之類，皆是大祖者也。云‘始祖感神靈而生，若后稷、契也。自，由也，及始祖所由出謂祭天’者，謂祭所感帝，還以始祖配之。案《大傳》云：‘王者禘其祖之所自出，以其祖配之。’是后稷感東方青帝靈威仰所生，契感北方黑帝汁光紀所生。《易緯》云‘三王之郊，一用夏正’，《郊特牲》云‘兆日於南郊，就陽位’，則王者建寅之月，祀所感帝於南郊，還以感生祖配祭，周以后稷，殷以契配之，故鄭云‘謂祖配祭天也’。又鄭注《大傳》云，王者之先祖，皆感大微五帝之精以生，則不止后稷與契而已。但后稷感青帝所生，即《生民》詩云‘履帝武敏歆’。據鄭義，帝嚳後世妃姜原履青帝大人跡而生后稷，殷之先母有娀氏之女簡狄吞燕卵而生契，此二者文著，故鄭據而言之，其實帝王皆有所感而生也。云‘上猶遠也，下猶近’者，天子始祖，諸侯及大祖，並於親廟外祭之，是尊統遠。大夫三廟，適士二廟，中下士一廟，是卑者尊統近也。若然，此論大宗子，而言天子、諸侯、大夫、士之等者，欲見大宗子統領曹氏元弼曰：‘領’下似脫‘族人’二字百世而不遷，又上祭別祖子大祖而不易，校勘記：按，當云‘又上祭別子爲太祖而不易’亦是尊統遠。小宗子唯統五服之內，是尊統近，故傳言尊統遠近而云‘大宗者，尊之統也’。錫恭按，尊者尊統上，卑者尊統下，自承上文‘天子以下’言之，非指大宗小宗而啟下文‘尊之統’也。疏微誤又云‘大宗者收族’，是大宗統遠之事也。引《大傳》者，案彼稱姓爲正姓，若殷子、周姬之類。‘綴之以食’者，以食禮相連綴，使不相疏，若宗子於族人行族食、族燕者也。云‘百世婚姻不通周道然’者，對殷道則不然，謂殷家不繫之以正姓，但五世絕服，以後庶姓別於上，而戚單於下，下婚姻通也。引之者，證周之大宗子統領族人，序以昭穆，百世不亂之事也。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】賈氏云：‘不降斬至《禫杖章》者，亦是深抑，厚於大宗也。’吳氏廷華云：‘不降於齊衰三年及杖期者，嫌同於所後之母也。’弻案，齊衰三年及杖期是子爲母本服，若出後子，爲本生父母服之則降，父不降母矣。且二服雖亞於斬，猶是極尊極重之服，非出降者所得行之禮，故必降至不杖期。賈氏謂深抑，厚於大宗是也。女子子適人者爲父母義同。吳氏謂嫌同所後母，則女適人者何所嫌乎？此釋經在此章之義。",
            "对应经文": "爲人後者爲",
            "对应序号": "100033"
        },
        {
            "内容": "【《讀禮通考》】《晉書 禮志》，咸寧四年，陳留國上燕公，是王之父，王出奉明帝祀，今於王爲從祖父。有司奏應服期，不以親疎尊卑爲降。詔曰：王奉魏氏，所承者重，不得服其私親。乾學按，詔言不得服其私親，正謂當降爲期，盖用爲人後者爲其父母報之說也。錫恭按，此條最要在‘不以尊卑親疏爲降’一語。",
            "对应经文": "爲人後者爲",
            "对应序号": "100033"
        },
        {
            "内容": "【張子曰】爲其父母，不論其族逺近，並以期服服之。",
            "对应经文": "爲人後者爲",
            "对应序号": "100033"
        },
        {
            "内容": "【華氏學泉曰】或問：爲人後者不皆親昆弟之子，或小功、緦麻，及族人之無服者爲之，於其本生父母之服何如？曰：禮，爲人後者爲其父母期，不聞以所後者之親疎異也；爲人後者爲其兄弟大功，亦不聞以所後者之親疎異也。葢人子不得已而爲人後，降其親一等，以伸所後之尊，足矣，不容計所後之親疎遠近而異其服也。其所以必降其親者，何也？隆於所後，亦不得薄于所生也。先王之制服，所以交致其情而无憾也。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】程氏瑶田謂，制禮之初，立後容取於疎遠。爲疎遠者後，則本生之親等於路人，不可，故殺之，降一等。而進疎遠而近之，是加隆之義，從無服而轉出也。弻案，立後之法，由親及疎，謂不限於親者則可，謂主於疎者則不可。謂爲本宗降一等之服，因爲疎遠者後而制，則尤不可。如其說，則當日立後，設專取昆弟之子，若從父昆弟之子，將不制爲本宗服乎？此服是推本親而遠之，非進疎遠而近之。旣云降一等，則降而非加，明矣。傳曰：何以期也？不貳斬也。慮其貳斬，未嘗慮其無服也。何以不貳斬也？持重於大宗者降其小宗也，謂從重服降爲輕服，未嘗謂從無服轉出服也。不貳斬義與女子子適人者爲父母同，彼此比例，其義可見。所後之大宗，於本宗亦未必皆疎遠無服，程說誤。段氏玉裁云，假令其父爲所後者之昆弟，則於己爲世叔父，期固其所。刪一語曰，先王以此爲爲人後者爲本親之期，非昆弟之子爲世叔父之期。在彼亦本親爲爲人後者之期，非世叔父爲昆弟之子之期。案，此說極是，觀此則知，制降一等服之意專主於本宗。卽使立後惟取昆弟之子，亦決不以世叔父服與本生父服同，而不特制此服也。此服從子爲父母本服而降，不論所後者之親疎，亦非以所後親疎不定，而始制一律之服。降之義出於大宗，降一等之義仍出於小宗也。段氏餘說與此數語多岐，惜哉！",
            "对应经文": "爲人後者爲",
            "对应序号": "100033"
        },
        {
            "内容": "【李氏如圭曰】‘其’者，其私親也。凡爲其私親者，皆‘其’以別之。錫恭按，‘皆’下疑奪‘云’字，否則，‘以’‘其’二字誤倒。",
            "对应经文": "爲人後者爲",
            "对应序号": "100033"
        },
        {
            "内容": "【敖氏繼公曰】經文言其父母、其昆弟，大抵皆私親之辭。",
            "对应经文": "爲人後者爲",
            "对应序号": "100033"
        },
        {
            "内容": "【吳氏廷華曰】曰‘其父母’，則既不沒其本生之名，仍不混於所後之實。人子之心，庶兩無所負矣。",
            "对应经文": "爲人後者爲",
            "对应序号": "100033"
        },
        {
            "内容": "【金氏榜曰】爲人後者，因所後而服，則從所後者爲之名。傳言爲所後者之祖父母、妻、妻之父母昆弟昆弟之子若子是也。錫恭按，金氏又引記而改記文，非也，故刪一語。辨見記因所後而降，則不從所後者爲之名。經著爲人後者爲其父母、昆弟、姊妹適人者之服，及記言爲人後者於兄弟降一等。《喪服小記》言‘夫爲人後者，其妻爲舅姑大功’是也。名與服不相値，爲降服；名存則降見，名不存則降不見也。使爲人後者從乎所後而易其本親之名，則有名。在緦麻或無服者而服之以期功之重服，是加服矣，豈降其小宗之謂哉？然則本生五屬之親，俱得遂其名，不獨父母之名不可易也。",
            "对应经文": "爲人後者爲",
            "对应序号": "100033"
        },
        {
            "内容": "【褚氏寅亮曰】身爲人後而竟改稱其父母爲世叔父母，假使爲族父母之後，則遂稱其父母爲族父母乎？夫族父母無服者也。錫恭按，族父母在《緦麻章》，此及下句云‘無服’，誤旣加以無服之稱，而仍爲服期乎？如曰以族父母之稱正其名，以生我之服致其情，是名與服兩不相應也。夫君子名之必可言，言之必可行，旣沒其父母之名矣，則爲族父母服期矣。聖人制禮寧若是乎？故歐陽子之說終未可厚非也。然則仍稱父母乎？曰：不可。於爲所後者，正其爲父母之名；於生我者，加之以本生父母之名。斯兩得之矣。經言‘爲其父母’，卽本生之義也，卽歐陽子所云不沒其父母之名之義也。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】經言‘其父母’，明不改其本稱，而後之解者多生異說。雷氏次宗云：據無所厭屈，則周爲輕。言報者，明子於彼則名判於此，故推之於無尊，遠之以報服。女雖受族於人，猶存父子之名，故得加尊而降之。程伊川云：‘旣爲人後，便須將所後者呼之以爲父，以爲母，不如是則不正也。禮文蓋言“爲其父母”以别之，非謂將本生父母亦稱爲父母也。’華氏學泉云：‘此特欲著其服，不得不係之其父母也，非爲人後者自稱之辭也。旣已稱所後者謂之父母，又仍其父母之稱而不易，非不二統之旨矣。夫人子於所生，其恩罔極，一旦出而爲人後，誠有大不忍於其父母。聖人斷之以義，爲降其父母之服，使之同於世叔父母，而其父母亦降其尊，而爲之報，以同其子於昆弟之子。凡此者，皆所以重大宗，使割其私恩而制之以義也，烏有仍其父母之稱，使名與實相違也哉？曰：然則歐陽公、曾子固爲人後之議，所生稱親之說非歟？曰：非也。歐、曾之說主於恩者也，吾折衷之於朱子，朱子之說主於義者也。歐、曾之言曰：爲人後者，不當易其父母之稱。朱子曰：今設有爲人後者於此，一日所後之父與所生之父並坐，而其子侍側，稱所後父曰父，稱所生父又曰父，自是道理不可。朱子之所謂不可者，主以理也，而未嘗非情。歐、曾之所言者，主以情也，而於理有所不可矣。’弻案，諸說皆非也。經明云‘其父母’，安得云名判於此？安得云不存父子之名？安得云非爲人後者自稱之辭？下經云‘女子子適人者爲其父母’，文例與此無毫髮之異，豈亦言其父母以别之乎？豈亦欲著其服，不得不係其名乎？夫爲人後者於所後，非直謂之父母而已，爲之斬焉；爲其祖父母、妻、妻之父母昆弟昆弟之子，服若子之服焉；爲其兄弟之子，亦服若子之服焉；爲本生則降期矣；爲本生諸親，則皆降一等矣。所存者，惟本父母之名耳。隆殺之别如此，而謂之貳統乎？如謂所後父與本生父並坐，爲人後者侍側，不可皆呼爲父，則勢必呼本生爲世叔父矣。此恐非窮理精義之言也。先王之制爲人後服也，令人不敢以所生父並尊於所後父也，非令人不敢以世叔父並尊於父也，故稱所後父曰父，稱所生父亦曰父，而事所生之禮絕不敢同於所後，則所生之屈於所後，小宗之屈於大宗，其義昭然。若没本生父稱，而呼爲世叔父，則世叔父本非父比，厭屈之義何自著乎？專重大宗之義何自明乎？然則正惟稱本生父亦曰父，乃益見所後父之尊也。義者，宜也，見所後之尊，則得禮之宜矣；理者，分理也，存本生父名，以益見所後之尊，則事各得其分理矣。此就爲後者言也。如就所後者言，則人亦豈有子人之子而遽欲其子不父其父者乎？華氏恩義情理之辨失之矣。夫治喪服者當明其例。此經云‘爲人後者爲其父母’，傳曰‘不貳斬也’，與下經云‘女子子適人者爲其父母’，傳曰‘婦人不貳斬也’例同，與前經云‘世父母叔父母’，傳曰‘與尊者一體也’例無渉，此經云‘報’，與‘昆弟之子’，傳曰‘報之也’例同，例同，義相近而有不同與《大功章》‘姑姊妹女子子適人者’傳曰‘出也’例殊，又與‘大夫之子爲世父母、叔父母、子、昆弟、昆弟之子、姑姊妹、女子子無主者，爲大夫命婦者，惟子不報’例反。然則出後子之降其父母也，猶女子子之降其父母，之報其子也，則近於世叔父之報，謂其父母視其子如昆弟之子而報之則可，謂其子視其父母如世叔父母而降之則不可。果夷之於世叔父母也，斯真人子之所大不忍，而聖人亦豈有此非情之義，非義之禮哉？如謂等之世叔，以重大宗，則傳曰‘持重於大宗者降其小宗’，是必明此服爲小宗之降，而後大宗之重見。若竟視同世叔父母，則期固其正服，何降之有？降之義没，重之義亦没矣，斯恩與義兩失者也。如謂存父母名爲名實相違，則出妻之子爲母，父在父没皆期，與本爲母之實異矣，而經直書之曰‘母’。庶子爲父後者爲其母緦，更與本爲母之實異矣，而經直書之曰‘其母’。子思令其子不喪出母曰：‘爲伋也妻者，是爲白也母；不爲伋也妻者，是不爲白也母。’記禮者以爲失禮。是服之實有可殺，而親之名不可易，非其例與？何不聞有相違之議與？總之，諸說之誤，始於雷氏。雷氏之誤，在不知‘報’字屬父母，‘爲其父母’四字屬爲人後者。在父母可視其子如昆弟之子，而尙不易其子名，況在子也，而可去其父母之名哉？然則爲人後者爲其父母，上不敢干所後，下不夷於世叔，不没其父母之名，以存本生之恩，卽以見所後之尊。此聖人制禮仁至義盡者也。",
            "对应经文": "爲人後者爲",
            "对应序号": "100033"
        },
        {
            "内容": "【李氏如圭曰】凡服旁尊则皆報，正尊則降之。既持重大宗，則其本生不足以加尊於此，故報之也。",
            "对应经文": "爲人後者爲",
            "对应序号": "100033"
        },
        {
            "内容": "【敖氏繼公曰】父母爲支子服，率降於爲己者一等，此支子出爲人後者爲其父母期，其父母亦報之以期，而不復降者，以其既爲所後者之子，統不可二，故不敢以正尊加之而報之也。",
            "对应经文": "爲人後者爲",
            "对应序号": "100033"
        },
        {
            "内容": "【曹元弼曰】報者，其父母以旁尊自處，所以成其子子於大宗之義也。然亦自爲本生父母之旁尊，非世叔父之旁尊，爲人後者自有大宗之世叔父在，不得同世叔父之旁尊，尊本在旁也。本生父母之旁尊，尊而自處於旁也。蓋降之義同於女子子，報之義近於世叔父而不同。記云：‘爲人後者於兄弟降一等，報。’‘報’字與此‘報’字亦有别，以彼旁親之服一施一報，體敵義均。此則本生父母爲出後子服，可云‘報’。出後子爲其父母服，不可云施。父母可以旁尊自處，而視其子之來服若施；子不可以旁尊視其父母，而謂已爲父母服爲施。記之‘兄弟’，猶言族親，統期功以下之旁親，而不兼父母、昆弟、姊妹在内，以記以補經之闕。三人已見於經，不必復言，而父母尤不可言兄弟也。亦不兼祖父母、曾祖父母、高祖父母在内，以爲人後者爲祖父母大功，曾祖高祖小功，皆從正服而降，非旁親之大小功比，亦不可以言兄弟也。本生高曾祖服，經不言而記不補之者，舉旁親以見正親也。程氏誤會‘報’字之義，而等本生父母於旁親，謂兄弟降等，報服中兼有其服，錫恭按，程氏說見《喪服足徵記》卷八兄弟服例表失之矣。",
            "对应经文": "爲人後者爲",
            "对应序号": "100033"
        },
        {
            "内容": "【《通典》】馬融曰：爲大宗後，當爲大宗斬，還爲小宗周，故曰不貳斬也。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】持重，謂持宗廟祭祀之重，即前傳所謂受重也。",
            "对应经文": "爲人後者爲",
            "对应序号": "100033"
        },
        {
            "内容": "【金氏榜曰】大宗不可以絶，族人以支子後之。傳曰：持重於大宗者降其小宗也。大宗唯一，小宗有四，所後之大宗，親疎不定，則所降小宗，世數多寡葢不齊矣。爲人後者本親高祖以下俱爲小宗，悉降其五服一等。若高祖爲大宗，則降其曾祖以下；曾祖爲大宗，則降其祖已下；祖爲大宗，則降其父以下。爲人後者有不降高曾祖，而無不降父已下本親者，故《喪服》經於其降服著父母，不著祖父母；著昆弟，不著世叔父；著姊妹，不著姑，著其有定者也。記言爲人後者於兄弟降一等，報，由是悉降五服之例著。以上釋傳降其小宗。",
            "对应经文": "爲人後者爲",
            "对应序号": "100033"
        },
        {
            "内容": "【《白虎通》】宗者，何謂也？宗者，尊也。爲先祖主者，宗人之所尊也。陳氏立《疏證》：次‘者’字舊脫，盧據《通典》補。末‘者’字舊作‘也’，亦譌。禮曰：宗人將有事。族人皆侍。古者所以必有宗，何也？所以長和睦也。大宗能率小宗，小宗能率羣弟，通其有無，所以紀理族人者也。《疏證》：‘古者’舊譌‘聖者’，‘其’舊作‘於’，盧據《儀禮通解》改正宗其爲始祖後者爲大宗，此百世之所宗也。宗其爲高祖後者，五世而遷者也，故曰：‘祖遷於上，宗易於下。’宗其爲曾祖後者爲曾祖宗，宗其爲祖後者爲祖宗，宗其爲父後者爲父宗。父宗以上至高祖皆爲小宗，以其轉遷，别於大宗也。《疏證》：‘祖遷於上’二句，舊譌作‘高祖遷於上，宗則易於下’，盧據《通典》改。‘父宗’舊不重，亦據《通典》補。别子者，自爲其子孫祖；繼别者，各自爲宗。所謂小宗有四，大宗有一，凡有五宗，人之親所以備矣。《疏證》：《禮 大傳》云：别子爲祖，繼别爲宗。注：别子之世嫡也，族人尊之，謂之大宗，是宗子也。但鄭以次句指繼别之大宗，言此以指繼别之小宗，言微異耳。‘自爲其子孫祖’，舊作‘自爲其子孫爲祖’；‘繼別者’‘者’舊作‘也’，無‘所謂’二字。盧并據《通典》補改。諸侯奪宗，明尊者宜之。大夫不得奪宗何？曰：諸侯世世傳子孫，故奪宗；大夫不傳子孫，故不奪宗也。《喪服》經曰‘大夫爲宗子’，不言諸侯爲宗子也。",
            "对应经文": "爲人後者爲",
            "对应序号": "100033"
        },
        {
            "内容": "【《通典》】薛綜述鄭氏《禮五宗圖》曰：天子之子稱王子，王子封諸侯，若魯衞是也。諸侯之子稱公子，公子還自仕，食采於其國，爲卿大夫，若魯公子季友者是也，則子孫自立此公子之廟，謂之別子爲祖，則嫡嫡相承作大宗，百代不絶。大宗之庶子，則皆爲小宗。錫恭按，此庶子謂下正也小宗有四，五代而遷。己身庶也，宗禰宗；己父庶也，宗祖宗；己祖庶也，宗曾祖宗；己曾祖庶也，宗高祖宗；己高祖庶也，則遷，而唯宗大宗耳。錫恭按，此承上文‘則遷’而言。言不遷者，唯宗大宗也。",
            "对应经文": "爲人後者爲",
            "对应序号": "100033"
        },
        {
            "内容": "【又】賀循《宗義》曰：古者，諸侯之別子及起於是邦爲大夫者，錫恭按，此語誤，詳後皆有百代祀之，謂之大祖，大祖之代，則爲大宗，宗之本統故也。其支子旁親，非大祖之統，謂之小宗。小宗之道，五代則遷。當其爲宗，宗中奉之，加於常禮。平居則每事諮告，死亡則服之齊縗，以義加也。曹氏元弼曰：此推據大宗言又《喪服要記》曰：公子之二宗皆一代而已，庶兄弟既亡之後，各爲一宗之祖也。嫡繼其正統者，各自爲大宗，乃成百代不遷之宗也。傅純問賀曰：‘《要記》云：庶兄弟既死之後，各自爲一宗之祖，其嫡繼之，各爲大宗。此是《大傳》所謂“別子爲祖”者也。然則別子有十，便爲十祖宗也。而母弟之後，獨無大宗。母弟本重而後輕，庶弟本輕而後重，其義何乎？又王氏以別子爲祖，諸侯母弟則不盡爲祖矣。杜氏以爲，始封之君，别子一人爲祖。二家不同，願聞其說。’答曰：‘君之母弟與羣庶兄弟俱爲別子，之後俱爲大宗。‘之後’，陳氏立《白虎通疏證》引作‘其後’。錫恭按，作‘其後’是而難云“母弟之後獨無大宗”，不審此義何所承乎？以僕所定，母弟爲宗，不應有疑，則本輕後重之難，無所施也。又按禮，別子爲祖，不限前後，此爲每公之子皆別子也。則魯之三桓，鄭之七族，盡其人矣。王杜二義不同者，二儒通識，不應有誤。儻所言者自有所施，不見其文。淺學所見，謂如上義。’",
            "对应经文": "爲人後者爲",
            "对应序号": "100033"
        },
        {
            "内容": "【又】謝徽《喪服要記》注曰：‘母弟於妾子則貴，於嗣子則賤，與妾子同爲庶故也。既死之後，皆成一宗之始祖，卽上所謂別子爲祖也。’",
            "对应经文": "爲人後者爲",
            "对应序号": "100033"
        },
        {
            "内容": "【黃先生曰】杜預云：‘别子者，君之嫡妻之子，長子之母弟也。君命爲祖，其子則爲大宗。始封君相傳，則自祖始。封君，其支子孫皆宗大宗，然則繼體君爲宗中之尊，支庶莫敢宗之，是以命別子爲宗主，一宗奉之，故曰祖者高祖也。錫恭按，‘故曰祖’下，當重‘祖’字言屬逮於君，則就君屬；絕於君，則適宗子家也。而說者或云君代代得立大宗；或云別子之母弟亦得爲祖；或云命妾子爲別子，其嫡妻子則還宗於君，皆非也。別子之弟，子孫無貴賤，皆宜宗别子之子孫，小宗一家之長也，同族則宗之，五屬斷服則不宗。’以周案，諸侯不敢祖天子，大夫不敢祖諸侯，故國君祖始封君，又立母弟爲大宗，以統衆兄弟。衆兄弟宗大宗，不敢祖諸侯，無論屬之絕不絕。别子爲祖，以其子孫言，不關衆兄弟。鄭注云後世以爲祖是已。杜意君不得代代立大宗，惟始封君得立母弟爲別子以爲祖。祖者高祖，服絕於君，其未絕者則還宗君，不宗別子，說甚紕繆。錫恭按，杜以祖爲高祖。祖者，別子也，則繼別即繼高祖，而何以一爲百世不遷之宗，一爲五世則遷之宗？以此詰杜，杜說立破。吾師不以是駁之者，以此特其失之一端耳。自王肅、杜預以來，與鄭君立異者，大率以公子君命爲宗，與別子世嫡爲宗並爲一談，互纏交葛，故務在辨而別之，則杜說破而王肅等說皆破也。肅說見《通典》。",
            "对应经文": "爲人後者爲",
            "对应序号": "100033"
        },
        {
            "内容": "【張氏爾岐曰】大宗者尊之統，謂其爲族中尊貴之統緒也。爵尊者，其尊統所及者遠，天子諸侯是也；爵卑者，其尊統所及者近，大夫士是也。上下雖不同，凡爲大宗，則其族中尊貴之統緒也。凡爲大宗，皆以收合族人，使不乖睽者也，故不可以絕，故爲之後者即降其本宗。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】尊之統之義，賈氏、胡氏似皆未得。今推段氏意釋之，‘尊’猶言‘所尊’，謂大宗之祖至尊者。下所云祖與大祖、始祖所自出，皆含在内。統者，《漢書 司馬相如傳》注引張揖曰：‘緒也。’立宗以承祖之統，故高祖之統在高祖宗，曾祖之統在曾祖宗，祖之統在祖宗，禰之統在禰宗，而太祖太祖，統祖，及太祖，及始祖之所自出言。《荀子》：‘王者天太祖。’則始祖所自出，亦太祖也。之統在大宗。高曾祖禰皆是尊，而太祖爲尊中之尊。《禮緯》云：周尊后稷，宗文王、武王。見《王制正義》尊卽祖也，則太祖得專尊名。是大宗者乃太祖至尊之統，‘尊之統’猶云祖之緒，其宗爲百世不遷之宗，以其緒爲百世不絕之緒也。以其爲尊之統，而後之所謂尊祖故敬宗也。下兩言尊統，義同。以上釋尊之統。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】‘禽獸’以下，言先王制尊尊之禮，因人情之自然而爲之。而知有淺深，斯禮有詳略輕重。蓋敬宗由於立宗，立宗所以尊祖，而尊祖必先親親。不知尊祖者，不足與言立宗、敬宗；不知親親者，不足與言尊祖。故知母而不知父者，禽獸是也；知父而不知父之尊者，野人是也；至都邑之士，則知尊禰矣，是有親親之道者也。此三句皆就父言，至大夫及學士，則知由禰而上之尊高曾祖，又上之尊大祖矣，是其知進於都邑之士矣。至諸侯則非惟知尊大祖，且祭及於太祖。至天子則非惟祭及大祖，且祭及其始祖之所自出。是皆有尊祖之道者也。此三句皆就祖言。能尊祖，斯有祖統，天子之祖統比諸侯爲遠，諸侯之祖統比大夫爲遠，尊者尊統上也。大夫之祖統比諸侯爲近，諸侯之祖統比天子爲近，卑者尊統下也。尊卑各有尊統，有尊統斯爲大宗，故曰：大宗者，收族者也。尊祖故敬宗，敬宗故收族，大宗旣承尊統，則收族者也。上承祖，下收族，則不可以絕，故族人以支子後大宗也。禽獸二句言‘不知’，不知則異於知者也；都邑二句言‘知’，但言知則猶未據祭言也；諸侯二句言‘祭’，凡三層而爲二事，知尊禰義上屬，知尊祖義下屬。一未成統，一已承尊也。",
            "对应经文": "爲人後者爲",
            "对应序号": "100033"
        },
        {
            "内容": "【段氏玉裁曰】野人曰：父母何算焉？此謂野人言父與母何别也。‘何算’猶何别也。疏云‘不知分别父母尊卑也’，語甚明。程氏瑤田疑‘算’爲‘尊’字之譌，此疑所不當疑也。偶讀顔延年《靖節徵士誄》云：‘夫實以誄華，名由謚高。苟允德義，貴賤何算焉？若其寛樂令終之美，好廉克己之操，有合謚典，無愆前志。故詢諸友好，宐謚曰“靖節徵士”。’此謂‘有合謚典’，則賤與貴無異也。顔語正本《禮經》。錫恭按，《漢書 公孫弘等傳》贊引《論語》‘何足算也’作‘何足選也’。‘算’與‘選’音近相假，有擇義。此假‘算’爲‘選’，故以‘算’爲分別。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】‘禽獸知母而不知父’者，自此至‘知尊禰’，欲因尊祖推本尊父，而此句及下句先言其不知有父，及有父而不知尊父者，以見知之分限。不知父，是無所尊也。言‘父母何算’，是知有父，而不知父與母有尊卑之别，是仍不知所尊也。不知尊父，何論尊祖？更何論祖統哉？然此但就其知識言之。若聖人制禮坊民，則爲父斬衰，爲母齊衰之等，野人豈得外此？《論語》云：‘民可使由之，不可使知之。’雖不知者，未嘗不由也。都邑之士則知之，知者，謂能識此義也。胡氏云，‘士’字泛指士民言，與下‘學士’異。弻案，《燕禮》、《大射儀》皆言‘士旅食’，注謂‘未得正祿，所謂庶人在官者’。《祭法》‘庶士庶人無廟’，注云‘庶士府史之屬’。兩文相參，‘庶士’與‘士旅食’是一。此‘士’字蓋統庶士庶人言，以其在都邑，習政化，明‘家無二主，尊無二上’之義，故知尊禰。禰，父廟也。錫恭按，禰不必拘爲廟稱，父亦有稱禰者。此云‘尊禰’，及《小記》‘不繼祖與禰’是也。王父可稱祖，則父何不可稱禰？下傳云‘父卒，然後爲祖後者服斬’，此‘祖’指謂王父，非廟稱也。隱元年，《公羊解詁》曰：生曰父，死曰考，入廟稱禰。此對文則然，散文則通也。《爾雅》注引‘考妣延年’，生而稱考，是其例也。知不兼下士在内者，以下士亦受爵命於君。《周禮 天官》序官注云：‘自太宰至旅下士’，‘皆王臣也。’此‘士’字對下‘學士’。學士尙未爵，則此無爵可知。《周禮》注云：‘凡府史，皆其官長所自辟除。’合之《祭法》‘庶士’之注，明此‘士’自府史以下，不兼下士也。‘知尊’者，知尊禰之義，不必據廟祭言。凡爲父斬衰三年，爲母齊衰期三年。庶子爲父後者，爲其母緦，爲父後者爲長子三年，及祭父於寢，而以母配，庶士、庶人無廟，祭於寢祝曰‘以某妃配某氏’之類，苟知其義，皆得爲知尊禰也。又一廟者，祖禰共廟，則祭於寝者，亦當兼祭祖禰，而但云‘知尊禰’者，知雖止於禰，祭可及於祖，聖人因人之所知而進之也，亦足明‘知尊’之不據祭言矣。《斬衰章》‘父’，傳曰：‘父至尊也。’知尊禰，則是知所尊者也。但父與母對，則母爲親，而父爲尊。父與祖對，則父爲親，而祖爲尊。此知尊禰者，能尊其親，尙未能尊其尊，未足以成統也。以上明尊父之義，《大傳》所謂‘人道親親’也。云‘大夫及學士則知尊祖矣’者，自此至‘及其始祖之所自出’，是進尊父而言尊祖，而此句先言其知尊祖，而未得備尊祖之禮，以見知之已進，而爲有尊統之始。上‘都邑之士但知尊禰’，此大夫及學士則非惟知尊禰，且知由禰而上之尊高曾祖，又上之尊太祖矣。祖，太祖也，卽别子也。‘及’，與也，學士是未有爵者，亦關有爵之上士、中士、下士在内。此‘知尊’與上‘知尊’，皆與下‘及’字對。及，至也，謂祭至之也。‘知尊’，言其情及，言其禮知者未必及，及者無不知，據下二‘及’字言耳言‘祖’者，舉太祖以包高曾祖，卽上所謂‘尊’也。知不據高曾祖者，凡尊祖皆謂尊太祖，《齊衰三月章》：‘爲宗子。’傳曰：‘何以服齊衰三月也？尊祖也。’沈氏彤云：‘祖，大祖也。’此文與彼同。又《大傳》云‘人道親親也’，卽上云‘尊禰’；又云‘親親故尊祖’，卽此云‘尊祖’；又云‘尊祖故敬宗’，卽下云‘大宗者，尊之統’；又云‘敬宗故收族’，卽下云‘大宗者，收族者也’。彼‘尊祖’與‘敬宗’、‘收族’連言，‘祖’明指太祖。此文與彼同，亦太祖可知。彼於‘親親’下卽言‘太祖’，則此亦得於‘尊禰’下卽言‘太祖’也。若據高曾祖，則《大傳》云‘大夫士有大事，省于其君，干祫及其髙祖’，是大夫士於高祖得祫及之也。此文何不亦云‘大夫及學士及其高祖’與下‘諸侯及其太祖’相差次，而但云‘知尊祖’乎？知尊與祫及不得爲一事，則祖與高祖不得爲一人，明矣。且以《大傳》與此傳相較，於天子則一云‘禘其祖之所自出，以其祖配之’，一云‘及其始祖之所自出’，文有詳略而義同。於諸侯皆云‘及其太祖’，文義並同。獨於大夫士，則一云‘干祫及其高祖’，一云‘知尊祖’，文義並不同者，何也？蓋大夫士未必皆得立廟以祀其太祖，而皆得立宗以尊其太祖。無太祖之廟者，祫止及於高祖，故《大傳》據祭與諸侯同，言‘及’有太祖之宗者，尊不止於高祖，故此傳不據祭，不與諸侯同言‘及’，而與都邑之士同言‘知尊’，則據太祖也。大夫士但知尊太祖，而未必皆得祭及太祖，諸侯則祭及其太祖矣，此其差也。又細繹傳例，野人與都邑之士以不知尊與知尊相差次，而父卽禰，非差次，猶大夫士與諸侯以知尊與祭及相差次，而祖亦太祖，非差次也。都邑之士與大夫士以禰與祖相差次，而兩‘知尊’文同，非差次，猶諸侯與天子以太祖與始祖之所自出相差次，而兩‘及’字義同，非差次也。如謂祖非太祖，則父豈非禰乎？知大夫士於太祖不皆得祭及者，《王制》云，‘大夫三廟，一昭一穆，與太祖之廟而三’，注：‘太祖，别子始爵者。’《大傳》曰‘别子爲祖’，謂此雖非别子，始爵者亦然。又云‘士一廟’，注謂‘諸侯之中士下士名曰官師者，上士二廟’。弻案，《大傳》注云‘别子，謂公子若始來仕此國者，後世以爲祖也’，則此云‘非别子者’，當是孔氏所舉三條中之二事：一是别子初雖身爲大夫，中閒廢退，至其遠世子孫始得爵命者，則以爲太祖，别子不得爲太祖也。二是别子及子孫不得爵命者，後世始得爵命，自得爲太祖也。‘一是’至此，《正義》文此記所云，鄭君以爲殷制。殷之大夫無不立太祖廟者，非傳文所據也。士則殷亦無太祖廟。《祭法》云：‘大夫立三廟二壇，曰考廟，曰王考廟，曰皇考廟，享嘗乃止。顯考、祖考無廟，有禱焉，爲壇祭之，去壇爲鬼。適士二廟一壇，曰考廟，曰王考廟，享嘗乃止，顯考無廟有禱焉，爲壇祭之，去壇爲鬼。官師一廟，曰考廟，王考無廟而祭之，去王考爲鬼。’注：‘大夫有祖考者亦鬼，其百世不禘祫，無主爾。其無祖考者，庶士以下鬼其考、王考，官師鬼其皇考。大夫、句適士，鬼其顯考而已。大夫祖考，謂别子也。凡鬼者，薦而不祭。《王制》曰：大夫士有田則祭，無田則薦。適士，上士也；官師，中士、下士、庶士、府史之屬。此適士云顯考無廟，非也，當爲皇考字之誤。’弻案，此記所云，鄭君以爲周制。周制，大夫承别子始爵之後者，以别子爲祖，立祖考廟，其别子無爵，至遠世始爵者，則不以始爵者爲祖，仍以别子爲祖，而不立祖考廟。有祖考者，祖考以下皆鬼之；無祖考者，當鬼其顯考之父祖。注‘大夫適士鬼其顯考而已’，‘大夫’下似脱‘鬼其顯考之父祖’七字。顯考之父祖，天子諸侯祭之壇墠，大夫鬼而薦之，正其差也。大夫祖考，謂别子也，下據《鄭志》，似脫‘非别子故知祖考無廟’九字，言大夫祖考專謂别子，别子始爵，則立祖考廟。此記據始爵者非别子言，故知祖考無廟也。若無此九字，則是直以别子釋祖考，何以上文天子諸侯之祖考皆無所釋耶？以此言之，是周制，大夫不皆有祖考廟也，是傳意所本也。士則自與殷同，無祖考廟矣。知鄭意以爲殷周之别如此者，《王制正義》引《鄭志》答趙商：此《王制》所論，皆殷制，故云雖非别子，亦得立太祖之廟，若其周制，别子始爵，其後得立别子爲太祖。若非别子非别子而始爵者也之後，雖爲大夫，但立父、祖、曾祖三廟而已，隨時而遷，不得立始爵者爲太祖。又引云：趙商問，《祭法》云‘大夫立三廟，曰考廟，曰王考廟，曰皇考廟’，注‘非别子故知祖考無廟’，商案，《王制》‘大夫三廟，一昭一穆，與太祖之廟而三’，注云‘太祖，别子始爵者，雖非别子，始爵者亦然’，二者不知所定。鄭答云：《祭法》周禮，《王制》之云，或以夏殷雜，不合周制。《正義》原本如《鄭志》答趙商云，云‘至爲太祖’接云‘故鄭答趙商問’。弻案，云‘如《鄭志》答趙商’者，疑謂如《鄭志》答趙商之意也。此《王制》所論，至‘不得立始爵者爲太祖’，疑孔氏釋其意之語，故鄭以下乃正引其文，先舉其意於上，而後引其文於下，以證實之也。故‘鄭答’，‘答’疑當作‘志’，王氏復、武氏億同校輯《鄭志》，以‘趙商問’以下錄入卷中，而以答趙商‘此《王制》’以下錄入《補遺》。同在一處者，而分隸之，殆亦有疑於此也。然不敢臆定。觀《正義》下文，鄭必知周制云云，則又似上所引者亦皆元文果爾，則‘故鄭答’當作‘又鄭志’又申之云：‘是鄭以爲殷周之别也。鄭必知周制别子之後得立别子爲太祖者，以《大傳》云，‘别子爲祖，繫之以姓而弗别，綴之以食而弗殊，雖百世而昏姻不通者，周道然也’，故知别子百世不遷，爲太祖也。周旣如此，則殷不繫姓，不綴食。《大傳》又云：‘其庶姓别於上，而戚單於下，五世而昏姻可以通，則五世之後不復繼以别子，但始爵者則得爲太祖也。’弻案，此言殷不必别子爲太祖，始爵者卽得爲太祖，故大夫皆有太祖廟，周則惟别子得爲太祖，惟别子始爵者得立其廟爲太祖廟，若非别子，雖始爵不得爲太祖，不得立其廟爲太祖廟，而太祖之無爵者又無廟，故大夫有無太祖廟而立曾祖廟者也。旣爲大夫之太祖，乃以其身無爵而不立其廟者，不敢以子孫之禮加於先祖也。又《祭法》注謂大夫不禘祫，此言其常耳。若有功，則得干祫，惟禘則必無之。《大傳》云：‘大夫士有大事，省於其君，干祫及其高祖。’注：‘大事，冦戎之事也。省，善也，善於其君，謂免於大難也。干，猶空也，空祫，謂無廟祫，祭之於壇墠。’弻案，祫言高祖者，猶《祭法》之廟舉皇考，皆據無祖考廟者言。壇，卽《祭法》‘禱祭顯考’之壇。《正義》云：‘今惟云及高祖，是祫不及始祖，以卑故也。’又云：‘師說云，大夫有始祖者，鬼其百世，若有善於君，得祫，則亦祫於太祖。廟中徧祫太祖以下也。’釋注云‘案《祭法》大夫二壇則大夫無墠’，而此言墠者通言耳，或通云上士二廟一壇，下士一廟無壇，若有功，當爲墠而祫祭之也。案，祫於高祖者，不及太祖。祫於太祖者，徧祫太祖以下，則必及高祖。是大夫之大祭，無不及高祖，而有不及太祖者。士則自無祫太祖之法。故此記言祭所及，惟據高祖有定者言，而傳言太祖，則不言‘祭及’，而言‘知尊’也。知尊祖者，謂宗法也。聖人因人之所知而制禮，故宗法起於大夫士。大宗收斂族人，繫姓綴食。太祖之宗，百世不遷，太祖之族，百世不亂，是其事也。知尊祖，則有祖之統者也，所謂尊統也。段氏云，云大夫及學士則知尊祖者，明乎卿大夫之必有爲後者也。其大夫士之庶者敬其宗以尊祖，其知尊祖同，但無祖統耳，《白虎通》所謂大夫不得奪宗也。錫恭按，叔彥又言宗法下達庶人，大宗之義上達天子諸侯，皆於經未見明徵，未敢深信，故今未錄。云‘諸侯及其太祖’者，此與下句皆言‘及’。及，至也，祭至之也。大夫學士但知尊太祖，不皆得祭太祖，諸侯則祭及其太祖，謂享嘗及禘祫也。及其太祖，是有太祖之統者也。段云，云諸侯及其太祖者，明乎諸侯之必有爲後者也。云天子及其始祖之所自出者，諸侯但及始封之太祖，天子則非惟及始王之太祖，且及其遠代始封祖之所自出，謂郊祭天也。郊亦名禘。始祖與太祖别，《白虎通 宗廟篇》云：‘后稷爲始祖，文王爲太祖。’《詩序》，‘雝禘太祖也’，箋：‘太祖謂文王本班義’，然此對文耳，散文則始祖亦稱太祖。《王制》：‘天子七廟，三昭三穆，與太祖之廟而七。’注：‘太祖，后稷是也。始祖所自出亦稱太祖。’《荀子 禮論》‘王者天太祖’是也。及其始祖之所自出，是有天之統者也。段云，云天子及其始祖之所自出者，明乎天子之必有爲後者也。以上三句皆明尊祖之義，云‘尊者尊統上，卑者尊統下’者，天子諸侯對言，則天子尊者，諸侯卑者。天子祖天統，爲天之統，比諸侯之祖統爲上。諸侯祖始封之君統，爲封君之統，比天子之祖統爲下也。諸侯大夫對言，則諸侯尊者，大夫卑者。諸侯之祖統比大夫之祖統爲上，大夫祖别子，統爲别子之統，比諸侯之祖統爲下也。蓋爵尊者識深，而孝思所格者遠。位卑者識淺，而敬意所致者近。聖人縁人情以制禮，因以别上下而示民有等差也。云‘大宗者尊之統也’者，尊祖故敬宗，有祖統卽爲大宗，是大宗者，尊之統也。胡氏云，復言者，結上意也。云‘大宗者收族者也’者，族，太祖之族，敬宗故收族也。胡氏云，此又從尊之統上推出收族一義，皆以明大宗之重，云不可以絕者，上言大宗承祖之統而收祖之族，是極言其重，以明不可絕之義，故接云‘不可以絕也’。云‘故族人以支子後大宗’者，‘故’字總承上大宗承統收族而不可絕，故無後則族人必以支子後之，正答‘曷爲後大宗’之問也。族人兼親疎言，猶《斬衰章》傳之同宗自親昆弟至極疎遠者，皆太祖之族人，其支子皆可以爲後也。",
            "对应经文": "爲人後者爲",
            "对应序号": "100033"
        },
        {
            "内容": "【胡氏培翚曰】適子不得後大宗，謂適子自當主小宗之事。然此論其常耳，若同宗無支子，則適子亦當後大宗。《白虎通》云：‘小宗可以絕，大宗不可絶，故舍己之後，往爲後於大宗，所以尊祖重不絕大宗也。’錫恭按，此下引《通典》，已見《斬衰章》‘爲人後者’節方氏觀承云：‘適子不得後大宗，正以申言支子爲後之義，非謂大宗可絕也。敖氏大宗有時而絕之說非矣。’今案，前傳云：‘何如而可以爲人後？支子可　也。’玩‘可也’語氣，非執定之辭，自是有支子當以支子爲之，不得以適子後人耳。非謂無支子即可聽其絶也。敖說害理，方駁之極是。此條釋傳適子不得後大宗。",
            "对应经文": "爲人後者爲",
            "对应序号": "100033"
        },
        {
            "内容": "【曹氏元弼曰】云‘太祖始封之君’者，胡氏云，謂始受封之君。段氏謂太祖如宋祖帝乙、鄭祖厲王、衞祖文王、魯有周廟是。弼案，諸侯不得祖天子，宋之祖帝乙，奉先代後也；魯、衛、鄭則以親勳特賜立岀王廟，非他諸侯所得同。案，宋祖帝乙與鄭祖厲王有別。宋以帝乙爲太祖，不以微子爲太祖；鄭則以桓公爲太祖，又特立厲王廟而祖之耳。魯、衛與鄭同。是宋之太祖與他國異，魯、衞、鄭之太祖仍與他國同也傳云‘諸侯及其太祖’，則太祖必國國有之。《王制》云：‘諸侯五廟，二昭二穆，與太祖之廟而五。’若以太祖爲封君所岀之王，則未得特賜。及異姓，非二王後者，祗可立四廟，且封君之廟亦當迭毁矣。段偶失之。",
            "对应经文": "爲人後者爲",
            "对应序号": "100033"
        },
        {
            "内容": "【胡氏培翚曰】云‘自，由也，及始祖之所由出，謂祭天也’者，案，《大傳》‘王者褅其祖之所自出，以其祖配之’，鄭注：‘凡大祭曰褅。自，由也。大祭其先祖所由生，謂郊祀天也。王者之先祖，皆感太微五帝之精以生，蒼則靈威仰，赤則赤熛怒，黃則含樞紐，白則白招拒，黑則汁光紀，皆用正歲之正月郊祭之。蓋特尊焉。’《孝經》曰：‘郊祀后稷以配天，配靈威仰也。’又《喪服小記》注云：‘始祖感天神靈而生，祭天則以祖配之。’此注所謂‘祭天’，蓋亦謂祭靈威仰，與彼義同。云‘收族者謂別親疎序昭穆’者，蓋親疎別則義益明，昭穆序則倫不紊，《白虎通》謂大宗所以紀理族人者，此也。又引《大傳》者，鄭意蓋謂有大宗以收族，故其統緒可以百世不亂，如《大傳》所云也。以上釋注。",
            "对应经文": "爲人後者爲",
            "对应序号": "100033"
        },
        {
            "内容": "【《通典》出後子卻還爲本父服議】或問許猛云：‘爲人後時有昆弟，後昆弟亡，無後，當得還不？若得還，爲主不？’猛答云：‘《喪服》傳曰：何如而可以爲人後？支子可也。嫡子不得後大宗，然大宗雖重，猶不奪己之正以後之也。推此而論，小宗無支子，則大宗自絕矣。子不絕父之後，本家無嗣，於義得還，出後者還本追服。’錫恭按，許氏所論，爲大宗後者也。族無支子則絕小宗以後大宗，戴次公、范元平所論是也。此既成爲大宗之後，後雖昆弟皆亡，義不得還本家矣。許氏說恐未是或曰：‘甲有子景後叔父乙，甲死，景以降服周，涉數年，乙之妻又亡，景服父在爲母之服。今叔父自有子，景既還，本當追報甲三年服不？若遂卽吉，則終身無斬縗之服。’博士曹述初議曰：‘禮，大宗無子，族人以支子後之，不爲小宗立後，明棄親卽疎。叔非大宗，又年尚少，自可有子，甲以景後乙，非禮也。子從父此命，不得爲孝，父亡則周，叔妻死，制母服，於義謬也。今歸本，宜制重以全父子之道。’或難曹曰：‘禮，日月過而後聞喪，則有稅服。當聞喪之日，哀情與始遭喪同，是以聞喪或在數十年後，猶追服重。甲死景卽知喪，哀情已敍，爲出後降周者，服制耳。三年之喪，稱情而立聞。錫恭按，當作‘文’父喪積年，哀戚久除，今更制重，是服非稱情之義，若依稅服，失其類矣。且子爲父不過再周，景嘗爲甲已服周矣，今復制重，是子爲父服三周也，豈禮意乎？’答曰：‘景於禮無後乙之義。景既不得成重制，於乙又闕父子之道，人子之情，豈得無追遠之至戚乎？就使情輕，於日月已過而後聞喪，服父之禮，寧可便廢？今已哀戚久除，方制重服，爲難過矣。父之於子，兼尊親之至重，禮制斬縗三年，明其兼重也。齊縗周服，非所以崇尊親之至重。景雖嘗爲甲服周，豈禮也哉，而數以爲父三周乎？’錫恭按，以景後乙，本爲非禮。曹氏所論，足正禮變之失。《易》曰：‘無咎者，善補過者也。’此與已練而後人者略殊或難曰：‘禮，婦人有父喪，未練而夫家遣之，則爲父服三年。既練而見遣，則已，猶如爲人後者，亦爲所後斬縗三年。爲父服周，服制既同，則義可相准。若甲死未練而景歸，則應爲三年。今喪已久，於禮不應追服。’答曰：‘禮，婦人適人，則降父服周，爲夫三年。既練而見遣，父服除矣，重制已成於夫，故雖及父母之家錫恭按，‘及’疑‘反’字之誤父亡，不得復爲父服三年，不贰斬之義也。婦人於禮得成其重制於夫，景於禮無後乙之義，雖甲喪久除而景歸，既已不得成重於乙，今又不爲甲追制重服，是景爲人子終無服父之道也。’錫恭按，景本不當爲甲服周，直以追服爲補過耳，與女子子適人者爲父殊矣。難者以之相準，可謂擬不以倫。曹氏謂婦人成重制於父，然被出者不繫於夫矣，此語恐未是張湛謂曹曰：‘禮所稱爲人後，後大宗，所以承正統。若非大宗之主，所繼非正統之重，無相後之義。今乙雖無子，於禮不應取後於甲，甲之命景，景之從甲，皆爲違禮。若如前議，則兄弟以子相養者代代有之，此輩甚衆，時無譏議，蓋同繫一祖，兄弟所生，猶如己子，非犯禮違義故也。雖非禮之正義，亦是一代成制，由來故事，豈可以甲命獨爲非禮，景從便爲失道？此之得失，自當與代人共之耳。今所疑於景既當持服與不，議者以爲景歸宜制重，引稅服爲例，恐非明證。夫稅服者，自謂日月已過而後聞喪，聞喪之日卽初死之時，爲制服之始。今月數得全，哀情得敍，爲人後者，父終則盡心極哀。但逼於所後，抑情降服以尊父命。及其還歸論喪，則已積年，卽事則必有降殺。而方復追，所謂不稱情者矣。過時而不知喪，則是平吉之人。既初聞之，則同於始死，與喪過而歸何得爲例？若謂景既不得全重制於乙，又闕子道於甲，故更服重，卽所謂全父子之道，猶非稅服乎！’又設難云：‘婦人父喪既練而見遣，爲父服周，以準爲人後者，既還所生，父喪已久，於禮不追，此議何疑？’答曰：‘正以婦人得成制於夫，景不得成重制於乙。今景於禮誠無後乙之義，然據受父命爲人子，與婦人出適者，皆爲本親降服一等，爲所後及夫制服三年，其義正同也。今以婦人既練見遣，重制已成於夫，故不爲父三年。今謂景本不應爲乙後，然景既奉命爲乙子，則許其降本親之服。及其喪過而歸，則重制成於所後矣。若不服重制其本親，乃豈可終身無斬縗之服？直是率懷而言，無所依據耳。’錫恭按，張氏知景後於乙爲禮之失矣，而乃遷禮以就失，謂於禮不追。此禮何疑，以文代人之失禮？此孟子所謂非禮之禮也。雖曹氏不復答，終當以曹議爲正。○此條釋變禮。",
            "对应经文": "爲人後者爲",
            "对应序号": "100033"
        },
        {
            "内容": "【《隋書 劉子翊傳》】永寧令李公孝四歲喪母，九歲外繼，其後父更別娶後妻，至是而亡。河間劉炫以無撫育之恩，議不解任。劉子翊駁之曰：‘傳云“繼母如母”，與母同也，當以配父之尊，居母之位，齊杖之制，皆如親母。又，爲人後者爲其父母朞，報。朞者，自以本生非殊親之與繼也。父雖自處傍尊之地，於子之情猶須隆其本重，是以令云，爲人後者爲其父母，並解官，申其心喪。父卒母嫁，爲父後者雖不服，錫恭按，此語誤，詳見《齊衰杖期章》亦申心喪。其繼母嫁不解官，此專據嫁者生文耳。錫恭按，此語非如母之義，詳‘繼母嫁’節將知繼母在父之室，則制同親母。若謂非有撫育之恩，同之行路，何服之有乎？服旣有之，心喪焉可獨異？三省令旨，其義甚明。今言令許，不解何其甚謬！且後人者爲其父母朞，未有變隔以親繼。親繼旣等，故知心喪不殊。《服問》云：‘母出，則爲繼母之黨服。’豈不以出母族絕推而遠之，繼母配父引而親之乎？子思曰：‘爲伋也妻，是爲白也母；不爲伋也妻，是不爲白也母。’定知服以名重，情因父親，所以聖人敦之以孝慈，弘之以名義。是使子以名服，同之親母，繼以義報，等之己生。錫恭按，劉氏以繼母爲名服，未是。既云如母，於六術爲親親，其報之也亦然。劉氏以報爲義，亦非。如謂繼母之來在子出之後，制有淺深者，考之經傳，未見其文。譬出後之人，所後者初亡，後之者始至，此復可以無撫育之恩而不服重乎？錫恭按，以下所論，統言本生，不切繼母，今故不錄。",
            "对应经文": "爲人後者爲",
            "对应序号": "100033"
        },
        {
            "内容": "【《宋史》】中丞何澹所生父繼室周氏死，澹欲服伯母服，下太常百官雜議。呂祖儉貽書宰相曰：‘《禮》曰：爲伋也妻者，是爲白也母。今周氏非中丞父之妻乎？將不謂之母，而謂之何？中丞爲風憲首，而以不孝，令百僚何觀焉？’閻氏若璩曰：‘案，伯母服期，所生父繼室亦服期。澹欲服伯母服者，不肯解官申心喪耳。祖儉以不孝刺之，得其情矣。’○以上釋爲本生繼母。",
            "对应经文": "爲人後者爲",
            "对应序号": "100033"
        },
        {
            "内容": "【《通典》諸王出後降本父母及所生母服議】晉穆帝升平中，太宰武陵王所生母喪，表乞齊縗三年，詔聽依昔樂安王故事，制大功九月。太常江夷、上博士孔恢議：‘《禮》云：“庶子爲父後者，爲其母緦。”又云：“公之庶昆弟、大夫之庶子爲母九月。”鄭云：“君卒，子爲母大功；大夫卒，子爲母三年。”經文則一，而鄭有二，疑太宰若從三年之制爲重，則應從九月，無應從緦麻之理。且太宰以天子之庶出，繼諸侯，本無應厭降之道。太宰今承諸侯別祀，又不同庶姓相後，有承繼大宗之義，應從降一等之制，從九月。亦降一等，應服五月。出後者之子，亦皆還降其本親、祖父母、伯叔一等。又禮無蕃王出後本親與庶姓有異之制。’尚書謝奉：‘按禮，爲人後者三年，必以尊服服之。庶子爲後，爲其母服緦。傳曰：“何以緦？與尊者爲體，不敢服其私親。”禮，唯大宗無繼支屬之制。太宰出後武陵，受命元皇，則纂承宗廟，策名有在，禮制既明，豈容二哉？夫禮有仰引而違情者，故有君服而廢私喪，屈伸明義，非唯一條，所謂以義斷恩。況貴賤之禮既正，豈得不率禮而矯心？當依庶子爲後之例服緦而已。’倉部郎許穆議：‘母以子貴，王命追崇夫人，視公爵，秩比諸侯。凡諸侯之禮，服斷旁親，以國內臣妾並卑故也。姑姊妹女子子嫁於諸侯，則各以其服服之，尊同故也。卑則服闕，尊則禮行，太宰封王，繼於蕃國，出離其本，仰無所厭。夫人諸侯，班爵不殊，缘天然之恩，伸王子之厭，薄出禮之降，制服周可也。’吏部郎崧重議云：‘考之禮文，太宰應服齊縗周。今以《春秋》條例，以廣其喻。母以子貴，庶子爲君，母爲夫人，薨，卒赴告皆以成禮，不行妾母之制，夫人成風是也。此則身爲父後，服應緦麻，猶以子貴得遂私情，經有明文，三傳不貶，況於太宰，貴同古例，不爲父後者耶？且禮有節文，因革不一，自漢以來，皇子皆爲始封君，始封君則私得伸。設令太宰不出後，必受始封，服無厭降。出後降一等，復何嫌而不周乎？’祠部郎曹處道云：‘禮，庶子爲父後，爲其母緦，與尊爲體，不敢伸恩於私親。爲人後以所後爲父，亦是尊者爲體，其所生母俱是私親。爲父後及爲人後義不異。’詔常侍敦喻太宰，從緦麻服制，累表至切，又遣敦喻，太宰不敢執遂私懷，以闕王憲，乃制大功之服。",
            "对应经文": "爲人後者爲",
            "对应序号": "100033"
        },
        {
            "内容": "【《通典》】宋崔凱《喪服駮》云：‘代人或有出後大宗者，還爲其祖父母周，與女子子出適不降其祖同義。凱以爲，女子出適人，有歸宗之義，故上不降祖，下不降昆弟之爲父後者。錫恭按，此說亦微誤，詳見‘女子子爲祖父母’下辨孔倫說。茲特取其大判耳今出後大宗，大宗尊之統，收族者也，故族人尊之，百代不遷，其父母報之周，所謂尊祖故敬宗也。又曰：持重於大宗，降其小宗，降其小宗，還當爲其祖父母大功耳。",
            "对应经文": "爲人後者爲",
            "对应序号": "100033"
        },
        {
            "内容": "【曹元弼曰】爲父母期，則爲祖父母當大功，曾祖高祖當小功。案，爲人後者之爲父母，與女子子爲父母同，以不貳斬之義同也。其爲祖父母，與女子子爲祖父母不同，以女子有歸宗之義，而此則降其小宗義，不相類也。故女子適人，服祖期，而爲人後者服本生祖大功，非降其祖也，降其小宗也。若祖爲大宗，則固但降父，不降祖也。汪氏中《述學》援女子不敢降其祖爲例，謂爲本生祖曾祖皆服本服，又據記言‘爲人後者於兄弟降一等’，謂降旁親，不降正尊，正尊不可以小功兄弟之服服之。案，女子降服之義，惟不貳斬而已，此則降其小宗以尊大宗，故本宗正親旁親無不降。記舉旁親以見正尊，非正尊在小宗内者，可不降也。祖降大功，曾高皆當小功，小功不可服至尊，謂本服，非降服也。此服從齊衰降，亦不得謂之兄弟服也。如曰不降，則何以别於大宗之祖？若曾高，恐非不貳統之義矣。段氏玉裁《經韵樓集》據女子子及大夫爲祖若曾祖服皆不敢降，謂此二服無有敢降者，爲人後者當亦不敢降。旣不敢降，又不敢貳統，則當不服。案，女子不敢降祖義詳上，大夫則更無以貴降其祖之禮，皆與後大宗者反服小宗祖若曾祖之事類異。且降猶愈於絕，降且不敢，乃敢絕乎？其勢不至二本不止矣。是知降其小宗之義不可易，祖若曾祖之爲小宗者，當一如父母之降與報也。",
            "对应经文": "爲人後者爲",
            "对应序号": "100033"
        },
        {
            "内容": "【胡氏培翚曰】《喪服小記》曰：‘夫爲人後者，其妻爲舅姑大功。’此亦謂本宗舅姑也。妻從夫服，夫降期，故妻降服大功。",
            "对应经文": "爲人後者爲",
            "对应序号": "100033"
        },
        {
            "内容": "【通典】晉武帝太康中，尚書令史遂殷表云：‘父翔，少繼叔父榮，榮早終，不及持重，今祖母姜亡，主者以翔後榮，從出降之制，斷殷爲大功，假二十日。錫恭按，此可見爲父之本生父以出而降大功所由來舊矣愚以爲翔既不及榮持重服，雖名戶別繼，奉養姜故如親子，便依降例，情制爲輕。且殷是翔之嫡子，錫恭按，‘因’當作‘殷’應爲姜之嫡孫，乞得依令遣寧去職。’尚書奏：‘禮無不及還重之制，翔自應降姜，殷無緣還重。’詔可。賀循《爲後服議》：‘按《喪服》制曰：爲人後者於兄弟降一等，報。於所爲後之子兄弟若子。時人論者，多以爲後者子孫，皆計本親而降。意所不安。或曰：嫡子不爲人後者，直謂己嫡，不以出後，當以支子耳，無明於後者之子見舍本親，何以言不得爲人後耶！”答曰：“五服之制，其屬有六。一去本繫，以名爲正，名正則男女有別，上下不悖，若假之以號者則輕其權，定之以名者則尊其統。故曰：有嫡子者無嫡孫。何爲言無正，以不得名之。不得名之，則卑其服。若得名之，則重其制。此之有無尊卑之宜，則是彼之後者嫡庶之例也。至於庶子爲後，稱名不言孝，爲墠而祭，以其尚有貳志，不專故也。其子則定名而處廟，豈非顧本有已，復統有節哉！”錫恭按，此所引庶子之祭，與《曾子問》記本意不合，不得謂之確證或曰：“所後在五服之外，父制周年，而己無服。疏親戚之恩，非先聖之意耶！”答曰：“何爲其然？禮有節權，恩義相顧，爲所生無絕道，其餘皆宜權制也。夫初出後者，離至親之側，爲別宗之冑，闕晨昏之歡，廢終養之道，顧復之恩靡報，罔極之情莫伸。義雖從於爲後，恩實降於本親，故有一降之差。若能專心所繼，後者之子，上有所承，於今爲同財之密，顧本有異門之疏。若以父服輒當後者，至於生不及祖父母諸昆弟，父有重制，而己無服。又出母齊縗而杖，其子又不從服，今出後者於父母乃爲不杖之周，恐其子不得反重也。禮失於煩，故約以取通，是以後者之子，出母之孫，其禮闕而不載。生在他邦，父稅己不，其義幽而必彰。既以不疑父之出母，何獨遲遲別宗之祖耶？服之所降，其品有四：君、大夫以尊降，公子、大夫之子以厭降，公之昆弟以旁尊降，爲人後者、女子子嫁者以出降。四降之名，同止一身。出者之子，豈當獨以爲傳代稱乎？生長於外，不得言出，猶繼父未嘗同居，不爲異也。又父報出子，誠是疏己稠彼。子以父爲旁尊，則知所天在此。初出情重，故不奪其親而與其降。承出之後，義漸輕疏而絕其恩。絕其恩者，以一其心；其心一，則所後親；所後親，則祭祀敬；祭祀敬，則宗廟嚴；宗廟嚴，則社稷重。重社稷以尊百姓，齊一身以肅家道，此殆聖人之意也。’宋崔凱《喪服駮》云：‘代人有出爲大宗後，還爲其父母周，其子從服大功者。凱以爲，經文爲人後者爲其父母周，爲其兄弟降一等，此指爲後者身也，不及其子，則當以其父所後之家，還計其親疏，爲服紀耳。按晉劉智《釋疑》：“或問：禮，爲人後者，爲當唯出子一身還本親也。錫恭按，此問者之詞，劉氏所不取也魯國孔正陽等議，以爲人後者服所後之親若子，爲其本親降一等，不言代降一等者，以其至其子以義斷，不復還本親故也。《禮》云若子者，則於本父母不若子矣。”錫恭按，此以上論父之本親，以父所後之家計其親疏，不從父本親降等也。賀氏、孔氏讀記文，於‘所爲後之兄弟之子若子’，皆有奪文倒文，故爲此說劉智又按：“禮，爲人後者於兄弟降一等，此出子及其子孫皆爲人後者也。甲無後，故乙爲之後，乙之子孫皆去其親往爲甲後，皆當稱爲人後。服本親不傷於後者，若子，則其孫亦然矣。本親有自然之恩，降一等，足以明所後者爲重，無緣乃絶之矣。儒林掾謝襲稱學士張襜之從祖母丁喪，士本是親祖母，錫恭按，‘士’疑當作‘丁’亡父出後，求詳禮典，輒勑助教陳福議，當諸出爲人後者，還服本親，皆降一等。自爲後者之身，文無後者之子追服大功。如福議，則襜之不應廢業。王彪之答：如所白，則族人後大宗者，出後者子於本祖無服。孫不服祖，於情不安，是以諸儒之說義旨，總謂爲人後者雖在五服之外，皆降本親一等，無孫不服本祖之條。按記云：夫爲人後，其妻爲舅姑大功。鄭玄云：不二降也。曹氏元弼曰：謂止降一等，不累降也。二猶重也其妻於舅姑義服，猶不二降，況其子孫，骨肉至親，便當無服乎？禮疑則重，義例亦明。如禮之例，諸出後者及子孫還服本親，於所後者有服與無服皆同降一等，謂襜之當服大功。”’錫恭按，此以上論父之本親皆依父本親服降一等。",
            "对应经文": "爲人後者爲",
            "对应序号": "100033"
        },
        {
            "内容": "【釋文】適人，施隻反。",
            "对应经文": "女子子適人",
            "对应序号": "100034"
        },
        {
            "内容": "【疏】女子卑於男子，故次男子後。錫恭按，此承上節言也。男子爲人後，女子子適人，其出降均也，而其次先後如此，故云然經兼言父母，傳特問父不問母者，家無二尊，故父在爲母期，今出嫁仍期，但不杖禫而已。未多懸絕，故不問女子子在室‘在室’下，曹氏元弼增‘父則’二字斬衰三年。今出嫁，與母同在不杖麻屨，懸絕，故問云‘爲父何以期也’。‘婦人不貳斬也’，答辭。云‘婦人不貳斬者何’，更問不貳斬之意也。云‘婦人有三從之義’已下，答辭。前《斬章》云爲人後，曹氏元弼曰：‘斬’字、‘云’字似衍不云丈夫不貳斬，至此女子子，云‘婦人不貳斬’者，則丈夫容有貳斬，故有爲長子皆斬。又《喪服四制》云：‘門內之治恩揜義，門外之治義斷恩。’至於君父別時而喪，仍得爲父申斬，則丈夫有二斬。至於女子子在家爲父，出嫁爲夫，唯一無二，故特言婦人，是異於男子故也。錫恭案，‘貳’與‘二’不同，曹氏元弼辨之，此疏混‘二’於‘貳’，誤若然，案《雜記》云‘與諸侯爲兄弟者服斬’，是婦人爲夫並爲君得二斬者。然則此婦人不貳斬者，在家爲父斬，出嫁爲夫斬，爲父期，此其常事。彼爲君不可以輕服，服君非常之事，不得決此也。錫恭案，疏雖混‘二’於‘貳’，然於服制不違鄭義，迥異後儒言婦人有三從之義者，欲言不貳斬之意。婦人從人，所從即爲之斬。若然，夫死從子，不爲子斬者，子爲母齊衰，母爲子不得過齊衰，故亦不斬也。云‘婦人不能二尊’者，欲見不貳斬之意。云‘曰小宗，故服期’者，欲見大宗子百世不遷，婦人所歸，雖不歸大宗，宗內丈夫，婦人爲之齊衰三月。小宗宗內兄弟父之適長者爲之，婦人之所歸宗者，歸此小宗，遂之期，曹氏元弼曰：‘遂’如‘得爲其子遂’之‘遂’與大宗別。傳恐人疑爲大宗，故辨之‘曰小宗故服期’也。○注○‘歸宗者，父雖卒猶自歸宗。’知義然者，若父母在，嫁女自當歸甯父母，何須歸宗子？校堪記曰：‘子’下，陳、閩俱衍‘夏’字。錫恭按，‘夏’字未必衍，容‘子’字下屬傳言‘婦人雖在外必歸宗’，明是據父母卒者，故鄭據父母卒而言。若然，天子諸侯夫人錫恭按，‘天子’當作‘王后’父母卒，不得歸宗，以其人君絕宗，故許穆夫人、衛侯之女，父死不得歸，賦《載馳》詩是也。云‘小宗者言是乃小宗也’者，鄭解傳意，言‘曰小宗’者，傳重釋歸宗，是乃小宗也。云‘明非一’者，欲見家家皆有也。云‘小宗有四’者，已於上釋。云‘丈夫婦人爲小宗各如其親之服’者，謂各如五服尊卑，服之無所加減。云‘避大宗’者，大宗則齊衰三月，云丈夫婦人五服外，皆齊衰三月。五服內，月筭如邦人，亦皆齊衰，無大功、小功、緦麻，錫恭案，此約詞耳，詳見記‘宗子孤爲殤’節故云避大宗也。",
            "对应经文": "女子子適人",
            "对应序号": "100034"
        },
        {
            "内容": "【《通典》公主服所生議】宋庾蔚之云：‘公主爲其母應周。何以言之？在室有餘尊之厭，服不得過大功，故服母及兄弟不得有異。既出則無厭，故爲母得周。所以知既出則無厭者，禮，尊降、出降，親疏不異，尊降唯不及其嫡耳。至於厭降，唯子而已。在室父在爲母周，既出，服母與父同，是故知既出則無厭也。又正尊不報，禮之大例，而女子適人，父報以周，使其移重於夫族，推旁親也。以此推之，出則無厭，理據益明。’錫恭按，女子嫁爲大夫妻，體於夫之尊，而降其旁親。體於夫，不復厭於父，婦人不能貳尊之義也。庾氏所論，陳義甚精。",
            "对应经文": "女子子適人",
            "对应序号": "100034"
        },
        {
            "内容": "【吳氏廷華曰】不言婦人者，以其服父之黨，故從父言之。",
            "对应经文": "女子子適人",
            "对应序号": "100034"
        },
        {
            "内容": "【鄭氏珍曰】張氏爾岐謂，女子服本宗期者三，父一，母一，昆弟爲父後一。余謂女子適人不敢降祖，尙有祖父一，祖母一，是爲本宗期服凡五也。",
            "对应经文": "女子子適人",
            "对应序号": "100034"
        },
        {
            "内容": "【曹氏元弼曰】云‘婦人不貳斬也’者，謂婦人之義不貳斬也。云‘婦人不貳斬者何也’者，此不貳斬之義岀於婦人，故上云‘婦人不貳斬’。今欲更明婦人所以不貳斬之意，故復問也。云‘婦人有三從之義’以下，皆明婦人所以不貳斬之意。言婦人從人，以所從爲天，所天卽爲之斬，是婦人之服從人之服也。身不貳從，卽服不貳斬，故旣天夫，則不爲父斬，以明婦人之義見從人者，斷不得兩從貳天也。有三從者，謂終身有三時之從，無專用之道，卽《易》所謂‘无攸遂’。胡氏云：‘婦人之義在從人，無自專自用之道。’‘故’字承上起下之辭。‘未嫁’三句承‘有三從’二句，下‘父者子之天’二句，又承‘未嫁’三句，下‘婦人不貳斬者’二句，以不貳天明不貳斬，正答‘婦人不貳斬者何’之問也。‘婦人不能貳尊也’，結言之也。尊者，尊所天；天者，天所從。然未嫁從父則天父，而父爲至尊，爲之斬焉；旣嫁從夫則天夫，而夫爲至尊，爲之斬焉；獨夫死從子，母無天其子、尊其子之義，又服齊，不服斬者，從子所以終從夫之義。夫死從子，卽所謂夫死不嫁，是從子正以從夫，其天義尊義自仍在夫，不得爲子服從人之斬也，猶《郊特牲》云‘幼從父兄’。幼從兄者，不爲兄服斬者，以從兄正以從父，其尊義天義仍在父也。天者，《說文》云：‘顚也，至高無上，從一大。’天爲萬物之頂，故凡尊無二上者，皆曰天。臣於君，子於父，妻於夫是也。天而或隕，何痛如之？故人於所天之喪，必服斬。婦人以所從爲天。爲子從父，以父爲天，則爲父斬；爲妻從夫，以夫爲天，則爲夫斬。旣爲夫斬，則不復爲父斬，以旣天夫，則不復天父，天不可貳，斯斬亦不可貳也。明乎不貳天之義，則婦人從人之道著矣。‘尊’卽‘父至尊’、‘夫至尊’之‘尊’。胡氏云：‘婦人之德，在純一不能有二尊，猶《易傳》所謂“從一而終”也。’案，以上反覆申明婦人不貳斬之義也，又考上‘爲人後者爲其父母’，傳曰：‘何以期也？不貳斬也。何以不貳斬也？持重於大宗者降其小宗也。’此傳曰：‘爲父何以期也？婦人不貳斬也。’上先言不貳斬，乃申以持重大宗，此先言婦人，乃接以不貳斬者，文有順倒，其旨同也。‘婦人’二字與‘持重大宗’爲對文，言其義，非直言其人。後人專指其人，而以‘丈夫’對之，遂謂丈夫爲君若長子，有貳斬，婦人則無，故上傳不言丈夫不貳斬，而此傳連言婦人。斯未知傳言婦人之義也。案《郊特牲》曰：‘婦人，從人者也。’此傳旣言婦人不貳斬，卽言婦人有三從之義，無專用之道。未嫁從父，旣嫁從夫，父者子之天，夫者妻之天，婦人不貳天，不能貳尊，是從人故曰婦人。婦人從人，所從卽爲之斬。二語本疏斬之服，岀於從，身無貳從，卽服無貳斬。一日易所從，卽一日易所斬。貳斬之云，嫌前所從者仍得而從，可不專心於所從也，前所天者仍得而天，可不專心於所天也。如是則懷二志，有專用之端，非婦人也。故斬服岀於從，不從卽不服。婦人不貳斬，猶云從人者不貳從也。以不貳從之故而不貳斬，以成婦人之義，猶爲人後者以不貳統之故而不貳斬，以成持重之義也。持重之不貳斬旣以不貳統，則有斬之無關乎家之統者，未嘗不服之，服之不得爲貳統也。婦人之不貳斬，既以不貳從，則有斬之無關乎家之統者，未嘗不服之，服。錫恭按，‘服’下疑脫‘之不得爲貳從也，故丈夫有君若長子之服’共十七字而婦人亦閒有君服也。費氏念慈案：‘婦人不貳斬，爲人後者亦不貳斬，卽凡爲丈夫者亦皆不貳斬，但凡爲丈夫者，其斬本無可貳，爲人後者與婦人則有可貳，而不敢貳。故傳特於此兩經下明之，所云‘不貳斬’者，謂親服中之至尊者，不敢有兩也，皆與君服無渉。’弻案，費説甚是。君服以義制，與以恩制者本劃分。長子服亦以傳重而加，與爲父之尊親兼至者迥異，其斬皆不得與父之斬相貳。賈氏以丈夫爲君若長子斬爲貳斬，失其旨也。觀兩傳言不貳斬之義，則知凡爲丈夫者之爲君若長子非貳斬也。知凡爲丈夫者之爲君若長子非貳斬，則益知持重大宗者爲小宗斬爲貳斬，爲君若長子斬非貳斬；從夫者爲父斬爲貳斬，爲君斬非貳斬也。若不以兩傳上下參校，而以丈夫對婦人，因決之曰：‘婦人不貳斬，則丈夫有二斬。斯服制服意兩失之矣。傳之貳斬是副貳之貳，非一二之二，後人混之，故多岐説。又案，父在爲母期，父卒爲母三年而不斬，此亦凡爲丈夫者不貳斬之事，但正服非降服，與此兩經異也《斬衰章》‘子嫁反在父之室爲父三年’，疏云：‘若天子之女嫁於諸侯，諸侯之女嫁於大夫，爲夫斬仍爲父母不降。知者，以其外宗、內宗及與諸侯爲兄弟者，爲君皆斬，則知女雖出嫁，反爲君不降。’案，賈氏言‘反爲君’甚善，此服君服，非父服也；尊服，非親服也；尊君之斬，非從父之斬也。服從父之斬爲貳斬，服尊君之斬不爲貳斬，以婦人未嫁從父，旣嫁從夫，君則絕無關乎從否者，雖服之無貳從之嫌也。婦人無君服，惟天子諸侯之女及與天子諸侯爲兄弟者有之。凡天子諸侯之親，或不服本服而服尊服，或本服與尊服同，其所服要皆尊服，非本服也。斬之服旣岀於尊君，非岀於從父，則服之固無損於從夫之義，而亦絕不背乎從人者不貳尊之旨。尊者，尊其所從之天也。君無關從否，則尊之不爲貳尊也此尊尊之禮，與本倫之服當分別觀者，以義各有當，制禮者固探其本而論之，故不以服同相掩、服異相礙爲慮也。《喪服小記》云：‘與諸侯爲兄弟者服斬。’正義曰：‘熊氏以爲諸侯死，凡與諸侯有五屬之親者皆服斬也。’據熊義，則鄭注所云‘雖在他國猶來爲三年’者，據同姓言也案，族人男女爲宗子齊衰，則公族爲君自當斬衰矣。嫂叔無服，而爲宗子之妻則齊衰三月。先王固但論其爲大宗之婦，而不論其爲本倫之嫂，則公族之於君，亦但論其爲君，而不論其爲本親若何。旣不論其本親，則女子之爲之斬者，亦猶男子之爲之斬，而與所從卽爲之斬之義絶不相渉，亦絕不相妨也。故傳所云婦人不貳斬者，以婦人從人言也。所謂婦人從人者，卽未嫁從父，旣嫁從夫，父者子之天，夫者妻之天也。是以從父與從夫對言，以明爲夫斬則爲父母期之義，非與男子爲君及長子兼服斬對言，而謂婦人無君服也。若不究上下文義，而惟執婦人不貳斬一語，則其所以言婦人之意，終不可明，而《雜記》之文不可通矣。《雜記》曰：‘外宗爲君夫人，猶內宗也。’注：‘皆謂嫁於國中者也。爲君服斬，夫人齊衰，不敢以其親服服至尊也。外宗謂姑姊妹之女，舅之女從母‘從母’上各本有一‘及’字。校勘記云：惠棟校宋本無，江氏永疑‘從母’下脱‘之女’二字。《服問》疏引熊氏說，爲從母之女。皆是也。内宗，五屬之女也，其無服而嫁於諸臣者，從爲夫之君；嫁於庶人，從爲國君。’案，此注致確。云‘不敢以親服服之’，則其服且不與親服相干，其斬安得與因所從而服之斬相貳？蓋得與所從相貳者，必其前所從本服斬者也。今絕無從義，空爲尊服，則固足以成君之尊，而不得以貳夫之尊也。天子諸侯之服惟有斬，内宗外宗有服者爲之，不能不服，又不能服輕服，故舍親服而皆爲之斬。此服未嫁卽然，本無關於從否，故不必爲夫而降也。《周官 春官》序官云，內宗，‘內女之有爵者’。注：‘內女，王同姓之女。’外宗，‘外女之有爵者’，注：‘外女，王諸姑姊妹之女。’與《雜記》注義同，特《雜記》主服言，《周官》主爵言爲異耳。《服問》曰：‘君爲天子三年，夫人如外宗之爲君也。’注：‘外宗，君外親之婦也，其夫與諸侯爲兄弟服斬，妻從服期。’此‘外宗’與《雜記》、《周官》皆異，以其與夫人爲比，儗必於倫，故知爲外親之婦。李氏如圭乃牽合兩記，强執傳文，以難彼注。其說云：‘上傳止言不貳斬，此言婦人不貳斬者，彼謂不兩統貳父耳。爲君爲長子猶有斬服，婦人則惟於所天服斬，故傳每連言“婦人不貳斬”以別之。或曰：“鄭氏謂內宗外宗爲君服斬，何言乎婦人不貳斬也？”曰：非也。《服問》曰：“君爲天子三年，夫人如外宗之爲君也。”夫人爲天子期，則外宗爲君亦期矣。’錫恭按，李氏引《服問》，誤‘外’爲‘內’，故下云‘則內宗爲君亦期矣’。胡氏以《服問》原文校正，則語意不貫。叔彥則據《正義》錄入，未檢李氏原書，故并改下‘內宗’爲‘外宗’，然與李氏意并不戾。今仍之《雜記》曰：‘外宗爲君夫人，猶內宗也。’是內宗、外宗之服不異也。所謂‘與諸侯爲兄弟服斬’者，自爲男子生文，婦人不貳斬，何義而以斬服君乎？《周禮》曰内宗外宗内女外女之有爵者，謂嫁於卿大夫士者也。爲夫之君自應服期，其異者并服夫人耳。猶之仕焉而已者，并服小君耳。遂以爲服斬則誤矣。胡氏申之云：‘此駁《雜記》注之說也。婦人出嫁爲父尙不服斬，而謂爲君服斬乎？李氏之駁是矣。’弼案，此皆昧於服例者也。此傳‘婦人’二字與上‘持重大宗’爲對文，不與‘丈夫’爲對文。謂上先言不貳斬，此後言不貳斬則可，謂上但言不貳斬，此并言婦人不貳斬，則斷不可。此傳與上傳義非有二。上傳之不貳斬爲不兩統貳父，則此傳之不貳斬亦當爲不兩從貳天。不兩統貳父者，爲君爲長子猶有斬服，則不兩從貳天者，爲君亦當有斬服也。婦人惟於所天服斬固也，然所天者所從也，論婦人之不貳斬者，當以所從與前所從者對言，不得與絶無從義者對言，猶論持重大宗之不貳斬者，當以所後與所不後者對言，不得與絕無後義者對言。上傳曰‘持重於大宗者降其小宗’，明旣後大宗而仍服初在小宗之服，則爲貳斬，不聞慮及於君若長子之斬也。以其於後之義不相渉，則與後之服不相貳也。此傳曰‘未嫁從父，旣嫁從夫’，又曰‘父者子之天，夫者妻之天’，明旣從夫而仍服從父之服，則爲貳斬，不聞慮及於君之斬也，以其於從之義不相涉，則與從之服不相貳也。從之義出於婦人，故此傳連言婦人，猶後之義出於大宗，故上傳屢言大宗，文義正同，何別之有？婦人從人，不貳從故不貳斬，何義而必去其絕無從嫌之君服乎？君之服斬也，非厚君也，義無嫌也；父之不服斬也，非薄父也，義不可也。義當降則降，義無取於降則不降。所謂不貳斬者，以父與夫並論，非以君與夫並論，亦未嘗以君與父度長短、較輕重也。蓋從人之斬惟父與夫，君之斬固不在此數也。胡氏從李，非矣。外宗之解，《雜記》與《周官》同，《服問》則異。《周禮》以內女外女釋内宗外宗，則外宗是身與君有親者。而《服問》云：‘君爲天子三年，夫人如外宗之爲君也。’夫人與天子非身有親者，則記所舉以擬夫人之外宗，亦決非身與君有親者。夫人不與君同服三年，則此外宗亦決非服三年者。外宗與外宗自異，非外宗與內宗相異。《服問》之外宗服期，《雜記》之外宗仍服斬。鄭固熟體經文而知之，不然何兩注岀於一人，且同在一經，而彼此互異乎？李氏强合爲一，而謂內宗外宗爲君皆期，則《雜記》之服見改於後，而《服問》之文擬不於倫矣。《小記》云‘與諸侯爲兄弟者服斬’，固據男子言，而未嘗不兼婦人。同姓大夫適異國，而其姑姊妹女子子同往者，五屬之內，安得不反來爲君服乎？大夫士之宗，合族男女爲服齊衰，則進而上之；内宗外宗爲君斬，固其宜矣。以爲宗則齊，不敢以爲宗而以爲君則斬，爲夫人期者亦由爲宗子之妻等而上之也。傳曰‘婦人不貳斬’，則不貳斬惟就婦人服言。婦人之服，從人之服也。此服君之斬，先王固不以爲婦人之服，而以爲公子爲君、公族爲君、公之兄弟爲君之服也。《文王世子》曰：‘五廟之孫，祖廟未毀，雖及庶人，冠、取妻必吿，死必赴。’此其所以當服也。《大傳》曰：‘族人不得以其戚戚君位也。’此其所以不服親服，而服尊服也。《昏義》曰：‘古者婦人先嫁三月，祖廟未毁，教于公宮。’此婦人所以與男子同服尊服也。尊服雖自親服加，然而純乎尊尊矣。然則正惟傳言‘婦人不貳斬’，故知其爲君則有服斬之義也。如謂爲君服亦足以貳所從之斬，則君豈亦爲婦人從人之服乎？或曰：君非婦人服，而婦人服之何居？曰：以其爲公子、公族、公之兄弟也。以人言，則婦人閒有君服；以經傳論服之義言，則君服固非婦人服。爲婦人制者，惟未嫁從父，旣嫁從夫之服耳《周禮》曰，內宗，‘內女之有爵者’；外宗，‘外女之有爵者’，以贊王后禮事，故據嫁於卿大夫士之有爵者言。而未嫁之未有爵者，及嫁於庶人之無爵者，亦包在內。如李氏説，從爲夫之君服期，則未有爵者及無爵者將何以爲服乎？且爲夫之君者，君於己無親。無親服自無尊服，特從夫而服之耳。今內宗外宗於君爲親屬，則君固其君，非夫之君比也，安得舍尊服而服從服，使名與實相違乎？至引仕焉而已者并服小君，證并服夫人，則尤誤。彼舊君也，此君也；彼本服斬而降爲齊衰三月，此豈本服斬而降爲期乎？天子諸侯之服，有斬衰，無期，豈爲夫人服遂足異於凡爲夫之君者，以明君之親屬尊君之義乎？總之，不爲君斬，於不貳斬之義毫無所加，而尊君之義遂失；爲君斬，於不貳斬之義毫無所損，而從夫之本意益明。婦人之義，惟不貳斬而已矣。",
            "对应经文": "女子子適人",
            "对应序号": "100034"
        },
        {
            "内容": "【《通典》馬融曰】歸宗者，歸父母之宗也。昆弟之爲父後者曰小宗。錫恭按，云‘歸父母之宗’者，明宗爲父母家之宗也，與鄭義合。",
            "对应经文": "女子子適人",
            "对应序号": "100034"
        },
        {
            "内容": "【敖氏繼公曰】此昆弟不言報，是亦爲之大功耳。錫恭按，‘亦’者，關《大功章》姑姊妹女子子適人者而言也。女適人者以昆弟爲小宗而不降。彼小宗子視之，則等是姊妹適人者也，故不報。",
            "对应经文": "女子子適人",
            "对应序号": "100034"
        },
        {
            "内容": "【郝氏敬曰】適子後父，則家之小宗也。婦人有故，則將歸焉。故爲之期，從其所親，以殊於大宗之齊衰三月者也。",
            "对应经文": "女子子適人",
            "对应序号": "100034"
        },
        {
            "内容": "【張氏爾岐曰】婦人雖已嫁在外，必有所歸之宗。此昆弟之爲父後者，即繼禰之小宗，故爲之服期也。",
            "对应经文": "女子子適人",
            "对应序号": "100034"
        },
        {
            "内容": "【凌氏曙曰】繼公謂，以私親言之，故曰小宗。其昆弟雖繼別，猶謂之小，所以別於夫家之宗也。論曰：繼別者爲大宗，婦人出嫁而可以大宗爲小宗，以別於夫家之宗耶！此眞妄說之可怪者也。馬融曰：‘歸宗者，歸父母之宗。昆弟之爲父後者曰小宗。’王肅曰：‘嫌所宗者唯大宗，故曰小宗，明各自宗其爲父後者也。’《齊衰三月章》‘丈夫婦人爲宗子’傳曰：‘何以服齊衰三月也？尊祖也，尊祖故敬宗。’注：‘婦人女子子在室及嫁歸宗者也。’婦人岀嫁，猶爲宗人服齊衰三月，而能以大宗爲小宗耶？宗之大小有一定，而可以私親爲降殺耶？《期服章》‘爲昆弟之爲父後者’，傳曰：‘何以期也？婦人雖在外，必有歸宗，曰小宗，故服期也。’注：‘小宗明非一，小宗有四，丈夫婦人之爲小宗，各如其親之服，避大宗。’經傳明文，大宗與小宗別，齊衰與期又別。錫恭按，期亦齊衰，所以別者，在三月齊衰，下當有‘三月’二字。敖乃以繼别之宗爲小，以別於夫家之宗，尤聞所未聞。《白虎通》：‘宗者，尊也，爲先祖主也，宗人之所尊也。’夫家之宗，更非婦人之所得而主也。且以繼别之宗爲小，乃以大宗屬之夫家耶？此不通之尤者也。經言宗子，直言之，至於宗子之母、宗子之妻，皆加‘之’字以别之。此不以宗與婦人共之之證。《春秋》：‘考仲子之宫。’注：‘加之者，官廟尊卑共名，非配號稱之辭，故加之以絶也。’《喪服》經傳宗子母妻加之卽其例。馬、王旣分別言之，見不必大宗兼有小宗，鄭氏亦然。不言兄弟言昆弟者，大功以上爲昆弟，小功已下爲兄弟，婦人無父可歸，則歸於大功以上之昆弟可也。",
            "对应经文": "女子子適人",
            "对应序号": "100034"
        },
        {
            "内容": "【鄭氏珍曰】按，注意以男女皆有繼高祖、繼曾祖、繼祖、繼禰四小宗，繼別祖一大宗，其服之也，於四小宗各如其親之服，於大宗屬雖絕，皆爲之齊衰。不敢加服小宗者，所以辟大宗，爲別子之後，百世不遷者也。女子不分在室、適人，其爲五宗與男子同。但經於女子宗服惟此見；爲繼禰小宗，《齊衰三月章》見；爲大宗、餘三小宗，不見。故鄭卽據此傳詳之，謂傳旣言是乃小宗故服期，足明小宗非一人也。此昆弟以繼禰稱小宗，故不降而如其親服，則繼高曾祖之小宗亦皆不降，可知經出其最初，以該其餘耳。賈疏俱不了注意。錫恭按，謂女子子適人者爲四小宗服皆不降，固鄭注義也。小宗且不降，矧在大宗，則謂爲五宗皆與男子同，不分在室、適人，說亦有理。然‘丈夫婦人爲宗子’節注云：‘婦人女子子在室及嫁歸宗者也。’又似嫁而非歸宗者不爲宗子服矣。俟再考。又案，士大夫之妻時還母家。父母在，曰歸寕，言歸省親安也；父母沒曰歸宗，言歸視宗事也。古者大夫士禮不外娶，則其家之女自嫁於國中。當親沒後，其昆弟傳重者每薦歲時之事，旣筮吉日，宜戒及之。女因是以時歸宗，贊主婦所有事而因與親屬存問焉。祭之日，其位在房中西墉下，尊兩壺之北，東面南上，薦有脀羞，有庶，禮有獻有酬，無算，爵皆不殊於男子。《特牲饋食》，‘獻內兄弟於房中，如獻眾兄弟之儀’；《少牢饋食》，‘獻內賓於房中’，辯鄭注‘內兄弟，內賓宗婦也’，‘內賓，姑姊妹也’。內賓，象眾賓，卽謂此歸宗者。昆弟爲主人，姊妹來賓之，故得歸宗之名，以此知凡女子親沒，苟非助奠其親，其還母家蓋亦少矣。此大夫士妻之法。至諸侯夫人，親沒之後，《鄭志》答趙商云：‘父母卒，無歸宗之理。’見《檀弓正義》《詩正義》云，惟使卿寕其兄弟，蓋夫人爲諸侯之女者無宗，爲大夫之女者絕宗，無應歸之事，自無可歸之名，直不歸耳，非如孔沖遠‘后、夫人位高，恐其恣行；大夫、妻位卑畏威’之說也。此注‘猶自歸宗’，及《齊衰三月章》注‘婦人歸宗往來猶民’，《鄭志》亦云：‘大夫之妻，有往來歸宗之義。’旣曰往來，則康成解歸宗，明是如親在歸寕也。自敖氏謂歸宗之云，‘若曰婦人不安於夫家，必以此爲歸然’，有此妄說，後人因謂古者父母亡後無歸寕之法，惟見出乃歸宗，所宗昆弟爲父後者若不在，卽庶昆弟、昆弟之子，亦不得歸，所謂有所取無所歸者，卽夫亦不出之，是以歸宗爲被出而反，非出則父卒後無歸理矣。夫傳言婦人在外必有歸宗，‘必有’者，必須有也，謂凡婦人必須被岀，是何語乎？吳氏廷華更云‘既嫁又反，服其昆弟，故曰歸’，益不顧文義矣。",
            "对应经文": "女子子適人",
            "对应序号": "100034"
        },
        {
            "内容": "【胡氏培翬曰】云‘辟大宗’者，案下《齊衰三月章》‘丈夫婦人爲宗子’，此爲大宗也，在五屬外者服之。如是五服內者，亦先服齊衰三月，而後以本服足其月數。此爲小宗，則各如其親之服，服之如同高祖，緦；同曾祖，小功；同祖，大功；同父，期，與大宗異，故曰‘辟大宗’也。",
            "对应经文": "女子子適人",
            "对应序号": "100034"
        },
        {
            "内容": "【戴氏震《與任孝廉幼植書》曰】女子子出降服與‘男女異長’意同。以女子生而有適人之道，使之異於男子，服有出降，或緣有適人之道而卽降，錫恭案，謂成人而未嫁者以異於男子，世父母、叔父母、姑姊妹之大功是也；或旣適人而後降，爲衆昆弟大功是也；或不敢降，祖父母期、曾祖父母齊衰三月是也。昔儒謂降旁親，不降正尊。惟降旁親，而父沒，則不降昆弟之爲父後者，然後‘婦人雖在外，必有歸宗’之義明；惟不降正尊，而當其旣嫁從夫，不能二尊，且降父之服而爲期，舅姑亦期，然後所謂‘父者子之天，夫者妻之天，婦人不貳斬者，猶曰不貳天’之義明。聖人制爲父在爲母期，女子子適人者爲其父母期，是二者義之至也。錫恭案，此論出降之義頗明，惟謂‘女子子生而有適人之道’，似太快，當云‘女子子成人而有適人之道’。",
            "对应经文": "女子子適人",
            "对应序号": "100034"
        },
        {
            "内容": "【釋文】妻穉，直吏反。爲之，于偽反，下爲其同。敢與，音預，注同。",
            "对应经文": "繼父同居者",
            "对应序号": "100035"
        },
        {
            "内容": "【疏】繼父本非骨肉，故次在女子子之下。案《郊特牲》云：‘夫死不嫁，終身不改。’《詩》，恭姜自誓不許再歸，此得有婦人將子嫁而有繼父者，彼不嫁者，自是貞女守志，而有嫁者，雖不如不嫁，聖人許之，故《齊衰三年章》有繼母，此又有繼父之文。錫恭案，此段誤，辨見下曹氏說。○傳○‘何以期也’者，以本非骨肉，故致問也。‘傳曰’已下，並是引舊傳爲問答。錫恭按，‘問’字衍自此至‘齊衰期’，謂子家無大功之內親，繼父家亦無大功之內親，繼父以財貨爲此子築宮廟，使此子四時祭祀不絕，三者皆具，即爲同居，子爲之期，以繼父恩深故也。言妻不言母者，已適他族，與己絕，錫恭案，母子至親無絕道，此云‘與己絕’，不合鄭義故言妻，欲見與他爲妻，不合祭己之父故也。云‘異居則服齊衰三月，必嘗同居，然後爲異居’者，此一節論異居，繼父言異者，昔同今異，謂上三者若闕一事，則爲異居。假令前三者仍是具，後或繼父有子，即是繼父有大功之內親，亦爲異居矣。如此，父死爲之齊衰三月，入下文《齊衰三月章》繼父是也。云‘必嘗同居然後爲異居’者，欲見前時三者具，爲同居，後三者一事闕，即爲異居之意。云‘未嘗同居，則不爲異居’，謂子初與母往繼父家時，或繼父有大功內親，或己有大功內親，或繼父不爲己築宮廟，三者一事闕，雖同在繼父家，亦名不同居，繼父曹氏元弼曰：‘名’上脫‘不’字全不服之矣。○注○鄭知妻穉謂年未滿五十者，案《內則》妾年五十閉房，不復御，何得更嫁？故未滿五十也。云‘子幼謂年十五已下’者，案《論語》云‘可以讬六尺之孤’，鄭亦云‘十五已下’，知者，見《周禮 鄉大夫職》云：‘國中自七尺以及六十，野自六尺以及六十有五，皆征之。’七尺謂年二十，六尺謂年十五，十五則受征役，何得隨母？則知子幼十五以下。言‘已下’則不通十五，以其十五受征，明據十四至年一歲已上也。云‘大功之親謂同財’者，下記云‘小功以下爲兄弟’，則小功已下疏，故得兄弟之稱。則大功之親容同財共活可知。云‘爲之築宮廟於家門之外’者，以其中門外有己宗廟，則知此在大門外築之也。必在大門外築之者，神不歆非族故也。若在門內，於鬼神爲非族，恐不歆之，是以大門外爲之。隨母嫁得有廟者，非必正廟，但是鬼神所居曰廟，若《祭法》云‘庶人祭於寢也’。神不歆非族，《大戴禮》文。云‘夫不可二’者，據傳云妻，明據繼父而言，以其與繼父爲妻，不可更於前夫爲妻而祭，故云‘夫不可二’也。云‘此以恩服爾’者，並解爲繼父期與三月。云‘未嘗同居則不服之’者，以其同居與異居有服，明未嘗同居不服可知。",
            "对应经文": "繼父同居者",
            "对应序号": "100035"
        },
        {
            "内容": "【《通典》馬融曰】稚，少；幼，小也。無大功之親以收養之，故母與之俱行適人。○不敢與知之也，謂己自有宗廟，不隨母適人，初不同居，何異居之有也？",
            "对应经文": "繼父同居者",
            "对应序号": "100035"
        },
        {
            "内容": "【又陳詮曰】異居者，昔嘗同，今不同也。夫有大功之親，同財者也。子有大功，不可以隨母。彼有大功，不可以專財也。",
            "对应经文": "繼父同居者",
            "对应序号": "100035"
        },
        {
            "内容": "【顧氏炎武曰】夫物之不齊，物之情也。雖三王之世，不能使天下無孤寡之人，亦不能使天下無再適人之婦，且有前後家東西家而爲喪主者矣。假令婦年尚少，夫死而有三五嵗之子，則其本宗大功之親自當爲之收恤。又無大功之親，而不許之從其嫁母，則轉於溝壑而已。於是其母所嫁之夫視之如子，而撫之以至於成人。此子之於若人也，名之爲何？不得不稱爲繼父矣。長而同居，則爲之服齊衰期；先同居而後别居，則齊衰三月。以其撫育之恩，次於生我也。爲此制者，所以寓恤孤之仁，而勸天下之人不獨子其子也。",
            "对应经文": "繼父同居者",
            "对应序号": "100035"
        },
        {
            "内容": "【張氏爾岐曰】必嘗同居，然後爲異居者，前時三者具爲同居，後三者一事闕，即爲異居，乃爲齊衰三月。若初徃繼父家時，三者即不具，是未嘗同居，全不爲服。",
            "对应经文": "繼父同居者",
            "对应序号": "100035"
        },
        {
            "内容": "【金氏榜曰】《喪服小記》：‘繼父不同居也者，必甞同居。皆無主後，同財而祭其祖禰，爲同居；有主後者爲異居。’傳以如是爲繼父之道，《小記》以如是爲同居，是繼父之道著于同居，非嘗同居，斯爲無繼父之道。經必連言繼父同居者，所以別於有主後者爲異居。要終言之也，無主後者爲同居，後有主後卽爲異居，而不改其繼父之名者，爲其本無主後也。故傳曰：‘必嘗同居，然後爲異居。’異居者服齊衰三月，所以錄其恩；同居者服齊衰期，所以哀其無主後而隆之也。觀乎無主後，同財而祭其祖禰，爲繼父之道，而先王恤孤之義明；觀乎無主後者爲同居，有主後者爲異居，而先王哀惸獨之義明。锡恭案，金氏此說，致爲精確。惟又謂鄭君《小記》注過生分別，則非也。夫有主後者，特異居之大者耳。世固有繼父，雖無主後，逮子之少長也，而不同財者亦有并不同居者，則同居異財及昔同居而今異居，安得不別爲二品也？今故節錄。",
            "对应经文": "繼父同居者",
            "对应序号": "100035"
        },
        {
            "内容": "【胡氏培翬曰】經不云‘繼父’，而云‘繼父同居者’，明同居乃有繼父之稱，若不同居，則不稱繼父。下章繼父不同居者，亦是昔嘗同居，後異居也。○注云‘子幼，謂年十五以下者’，《曲禮》‘人生十年曰幼學，二十曰弱冠’，《士冠禮》云‘棄爾幼志’，明十九以下皆爲幼。鄭必云十五以下者，謂十五以上則可自成立，不隨母嫁。故《內則》‘成童舞象’，鄭注：‘成童，十五以上也。’○云‘未嘗同居則不服之’者，馬以子不隨母往爲未嘗同居，賈則以初隨母往時三者有一闕即爲未嘗同居，以此傳及《小記》之文考之，則賈說爲細密。蓋一有大功之親，即非無主後者，不爲築宫廟，即非同財祭先之義，故一事闕即不爲同居也。錫恭案，賈疏固細密矣，然傳‘子無大功之親’文在‘與之適人’上，乃原與之適人之故也。則既隨母嫁，不當有大功之親矣。其或有之，乃子家之過，非繼父之道闕也。賈疏別初隨母往時三事，以已有大功內親同爲一事之闕，猶密中有疏。",
            "对应经文": "繼父同居者",
            "对应序号": "100035"
        },
        {
            "内容": "【秦氏蕙田曰】《小記》以皆無主後、同財而繼其祖禰爲同居，有主後者爲異居，是即以三者具爲同居也。敖氏三者具且同居，似同居又在三者外，故言《小記》與此異，恐未然。敖曰：是子於繼父本無服，特以三者具且同居，故爲服此服。若先同居，後異居，則降而三月，是又於三者之外以居之，同異爲恩之深淺而定服之重輕也。《小記》言同居異居者與此異，更詳之。",
            "对应经文": "繼父同居者",
            "对应序号": "100035"
        },
        {
            "内容": "【曹氏元弼曰】‘聖人許之’，此言非也。賈疏，案《郊特牲》云：‘夫死不嫁，終身不改’。《詩》共姜自誓，不許再歸，此得有婦人將子嫁而有繼父者，彼不嫁者自是貞女守志，而有嫁者雖不如不嫁，聖人許之。《易》曰：‘婦人貞吉，從一而終也。’《詩》曰：‘實維我儀，之死矢靡它。’《記》曰：‘壹與之齊，終身不改，故夫死不嫁。’又曰：‘将由夫患邪淫之人與，則彼朝死而夕忘之。然而從之，則是曾鳥獸之不若也。’安有聖人許人改嫁者哉！禮所以有繼母嫁及繼父之文者，由夏商之末，世衰道微，人倫失序，天下旣有此人，而無義之中，或又有恩在。改嫁及取嫠婦者自外禮教，固不足論，而其子旣爲所養，則不能不爲之制服，以猶愈於棄先夫之子於溝壑者也。此禮以權制者，猶寄公爲所寓齊衰三月，以旣有諸侯失國而託於諸侯者，卽不能不爲之制服，非許諸侯有驕溢無度，以至流亡者也。故說經者，不可以辭害志。",
            "对应经文": "繼父同居者",
            "对应序号": "100035"
        },
        {
            "内容": "【疏】此以從服，故次繼父下。但臣之妻皆稟命於君之夫人，不從服小君者，欲明夫人命亦由君來，故臣妻於夫人無服也。不直言夫之君而言‘爲’者，以夫之君而言‘爲’者，校勘記曰：下八字今本脫。曹氏元弼曰：似可省以夫之君從服輕，故特言‘爲夫之君’也。傳曰‘何以期’者，問比例者，怪人疏而同親者，故發問。云‘從服也’，以夫爲君斬，故妻從服期也。",
            "对应经文": "为夫之君。",
            "对应序号": "100036"
        },
        {
            "内容": "【盛氏世佐曰】《雜記》云：‘外宗爲君夫人，猶内宗也。’鄭注云：‘皆謂嫁於國中者也。爲君服斬，夫人齊衰，不敢以其親服服至尊也。外宗謂姑姊妹之女、舅之女，及從母，皆是也。内宗，五屬之女也。其無服而嫁於諸臣者，從爲夫之君；嫁於庶人，從爲國君。’然則爲夫之君在此章者，謂諸臣之妻本與君無服者耳。不服斬，又不服夫人，是其異於外宗、内宗者也。",
            "对应经文": "为夫之君。",
            "对应序号": "100036"
        },
        {
            "内容": "【《通典》】吳徐整問曰：‘婦人爲君服周，則諸侯夫人亦爲天子服此也。其聞喪之儀、衣麻之數、哭泣之位、變除之節，如周制，將復有異耶？’射慈答曰：‘其畿內諸侯，夫人有助祭之禮，則始喪之時，悉當到京師，復當還耳；其畿外諸侯，聞喪則當於路寢庭發喪，夫人當堂上也。變除之節，皆如周服之制也。’",
            "对应经文": "为夫之君。",
            "对应序号": "100036"
        },
        {
            "内容": "【吳氏紱曰】諸侯夫人，畿內公、卿、大夫、士之妻爲天子，侯國公、卿、大夫、士之妻爲國君，凡公卿大夫士之臣之妻爲其君，皆是也。錫恭按，士無臣，此兼言士，誤也。",
            "对应经文": "为夫之君。",
            "对应序号": "100036"
        },
        {
            "内容": "【鄭氏珍曰】案《大傳》，從服有屬從，有徒從；《小記》：‘從服者，所從亡則已。屬從者，所從雖没也服。’孔氏《小記》疏，屬者，骨肉連屬以爲親也。一是子從母服母之黨，二是妻從夫服夫之黨，　三是夫從妻服妻之黨。此三從雖没，猶從之服其親。徒，空也，與彼非親屬，空從之而服彼，一是妾爲女君之黨，二是子從母服母之君母，三是妾子爲君母之黨，四是臣服君之黨。此四徒，惟一徒，女君雖没猶服，餘則所從亡則已。及疏《大傳》‘徒從’，乃並數妻爲夫之君，而不及臣服君黨。此駁文也。李如圭此經集釋因合兩疏，數徒從有五，非也。徒從義自以《小記》四徒爲正，爲夫之君卽從夫服夫黨之一，自是屬從，斷不可作徒從。蓋徒從，所從亡則已，若夫亡卽不服夫之君。如公、卿、大夫之妻，皆命婦也，於君之喪，正尸有堂上北面之位，小歛有新君之特拜，大斂有尸西東靣之位，五日旣殯，又有當授之杖，此不問夫之存沒，其禮宜同，决無有夫亡而不與君喪之理，謂與喪而可以無服乎？故以此服爲徒從，在疏家一時偶失，關會後人相沿，據爲典禮，有傷名敎大矣。",
            "对应经文": "为夫之君。",
            "对应序号": "100036"
        },
        {
            "内容": "【疏】此等親出適，已降在大功，雖矜之服期，不絕於夫氏，故次義服之下。女子子閒在上，不言報者，女子子出適大功，反爲父母自然猶期，不須言報，故不言也。姑對侄，姊妹對兄弟，出適，反爲侄與兄弟大功，侄與兄弟爲之降至大功，今還相爲期，故須言報也。○傳○云‘無主者謂其無祭主’者，無主有二：謂喪主、祭主。傳不言喪主者，喪有無後，無無主者，若當家無喪主，或取五服之內親，又無五服親，則取東西家，若無則里尹主之。今無主者，謂無祭主也，故可哀憐而不降也。○注○云‘人之所哀憐’者，謂行路之人，見此無夫復無子而不嫁，猶生哀慜，況姪與兄弟及父母？故不忍降之也。若然，除此之外，餘人爲之服者，仍依出降之服，而不復加，以其餘人恩疏故也。不言‘嫁’而云‘適人’者，若言適人，即謂士也；若言嫁之，嫁之乃嫁於大夫，於本親又以尊降，不得言‘報’，故云‘適人’，不言‘嫁’。",
            "对应经文": "姑、姊妹、",
            "对应序号": "100037"
        },
        {
            "内容": "【《通典》】雷次宗曰：‘按，《檀弓》曰：“姑姊妹之薄也，蓋有受我而厚之者。’今無祭主者，是無子無夫，則無受我而厚之者也。既無受我之厚，則我不得降其本情，故哀發於無主，而服於天倫也。今之不降，既緣亡者之煢獨，又因報身之無屈。二途俱伸，彼此兼遂，故父母兄弟，在室姊妹，咸得反服也。惟出適者，自以義結他族，事殺本宗，受我之厚，奪己亦深，至乃愛敬兼極者，猶抑斬以爲周，況餘人乎？雖則家庭莫主，兄弟絕嗣，無後之痛，路人所悲，而深心徒結，至服無反，良由既曰外志成，錫恭案，‘志’字疑衍事無兩降故也。降由己身之出，不計前人應降與不應也。所謂反服者，反於昆弟伯叔耳。錫恭按，爲無主者不降服，不言昆弟之女子子報，惟言姑姊妹，則此‘伯叔’二字誤，當云‘反於昆弟及姪耳’若無主服周，昆弟大功，則是過於昆弟也，豈所謂反服哉？問者曰：女子云錫恭案，‘云’疑‘子’出適者，不得爲無主服周，斯則然矣，敢問兩無主得交相反服不？答曰：經云，姑姊妹報，明反服不由己身，人今哀己，不可無報，若兩俱無主，義無先服則無服，錫恭案，此七字不可曉，當有奪誤安得交相爲周？錫恭案，觀雷氏此條，則魏晉諸儒必有解‘姑姊妹報’，謂爲昆弟及姪無主者，姑姊妹報之以期，故爲此辨。",
            "对应经文": "姑、姊妹、",
            "对应序号": "100037"
        },
        {
            "内容": "【又】東晉征西庾亮府倉曹參軍王群從父姊喪，無主後，繼子俄而又卒。群以爲：‘姑姊妹無主後者，反歸服，經雖不及從，設教必自親始。以經言則宜不降，以記論例在加服。又與此姊同在他邦，無餘親，情所不忍，準經不降，不亦可乎？’通諮府主及僚宷詳斷。荀訥曰：‘若從姊夫沒無子，無主後，反服可也。今已立後，殯葬有主祭，足下制小功之服，方以爲後者沒，更與本親之情。尋其始則喪非無主，論其終則五月之末，繼以大功之受，於制則情禮已降，於服則非輕重之序。’庾亮答曰：‘存沒禮終而喪其嗣，此之無後，雖復可哀，然非復本宗之所知矣。故不得以小功之末，以亡者喪後而反服大功也。’宋庾蔚之謂：‘王群從姊喪亡之初，有繼兒，群已制小功之服。凡服皆定於始制之日，豈得以葬竟兒亡，方欲追改其服乎？異於女子爲夫所出，申服於父母也。經文多略，可以類推。舉近親之有服，則疏者知無服。凡經於五服之內，文有未備，皆於公子章發凡以明例。錫恭案，公子章，疑即記無主後之不降，文不及從，又無發凡以明之，是知相矜止於周服而已。晉朝喪亂，移都於江南，郡之所仕，同奉天子，何他邦之有乎？’",
            "对应经文": "姑、姊妹、",
            "对应序号": "100037"
        },
        {
            "内容": "【李氏如圭曰】女子子不貳斬，雖無主後，仍爲其父母期，故惟姑姊妹報。錫恭案，李氏以兩相加爲報，故以女子子爲非報，以一加一不加也，與賈疏‘不須言報’意不同。",
            "对应经文": "姑、姊妹、",
            "对应序号": "100037"
        },
        {
            "内容": "【敖氏繼公曰】云‘報’者，服期之義生於己而不在彼故也。",
            "对应经文": "姑、姊妹、",
            "对应序号": "100037"
        },
        {
            "内容": "【方氏苞曰】女子適人而無主者不爲父母斬，何也？父母之於女，服可加者，仁之通；女之於父母，服不可加者，義之限也。服過於期，則疑於去夫之室矣。然則姪與兄弟之期何以報也？期其本服也，小功皆在他邦加一等，况適人而無主後者於其兄弟乎？故加期以報，而無所嫌焉耳。",
            "对应经文": "姑、姊妹、",
            "对应序号": "100037"
        },
        {
            "内容": "【程氏瑤田曰】姑姊妹適人者當出降，彼此服大功。今以其無祭主，哀憐之，爲之加服期，則姑姊妹亦當報之服期矣。若女子子在室，雖父以尊降之，服大功，而其爲父三年者自若也。至於適人，父以尊降，又以出降，而服小功，而適人者之於父也，亦只以出降服期，不再降服大功。蓋在室斬衰三年，適人不貳斬服期，此女子子服例之定限。厥後，雖其父服之也有升降，而其爲父也無升降之差。今父以其無祭主，哀憐之，加服期；其於父也，自若其不貳斬之期，非因其加服期，而後報之以期也。經曰‘姑姊妹報’，容子不報，省文也。錫恭案，此條本與下經‘唯子不報’合說，故有‘父以尊降’之文。惟其論‘惟子不報’，與鄭注違。今節錄其半。",
            "对应经文": "姑、姊妹、",
            "对应序号": "100037"
        },
        {
            "内容": "【胡氏培翬曰】女子子不爲父服斬者，此無主與被出異。被出而歸，與夫絶者，故爲父服斬。此則夫亡時已服斬，故不貳斬也。此無主，謂爲士妻者，與下經言無主者異。",
            "对应经文": "姑、姊妹、",
            "对应序号": "100037"
        },
        {
            "内容": "【《通典》】周制，《齊縗不杖周章》，‘姑、姊妹、女子子適人無主者，姑姊妹報’，昆弟相爲服，及姑姊妹適人無主者，與孫之爲祖父母，同姑姊妹，報。則天子爲姑姊妹、女子子嫁於主者後錫恭案，‘主’當作‘王’及無主者，錫恭案，‘及’字衍其服與士爲姑姊妹適人無主者同。天子之卿大夫爲姑姊妹女子子嫁於諸侯及卿大夫無主者，與士爲姑姊妹適人無主者同，諸侯爲姑姊妹女子子嫁於天子元子及諸侯卿大夫無主者錫恭案，‘卿大夫’三字衍與士爲姑姊妹適人無主者同，諸侯之卿大夫爲姑姊妹女子子爲命婦無主者亦如之，命婦之無主者爲其昆弟之爲士者亦如之。錫恭案，此杜氏檃括傳記而爲之辭也。但所云‘命婦無主者爲其昆弟之爲士者亦如之’，於傳記未見明徵，且與尊降例不合，俟商。",
            "对应经文": "姑、姊妹、",
            "对应序号": "100037"
        },
        {
            "内容": "【疏】此亦從服，輕於夫之君及姑姊妹女子子無主，故次之。言‘爲’者，亦如爲夫之君也。○傳○云‘父母長子君服斬’者，欲見臣從君服期。若然，君之母當在齊衰，與君父同在斬者，以母亦有三年之服，故并言之。云‘妻則小君也’者，欲見臣爲小君，期是常，非從服之例。云‘父卒然後爲祖後者服斬’者，傳解經臣爲君之祖父母服期，若君在，則爲君祖父母從服期。曹氏元弼曰：‘君’似當爲‘父’，‘祖’字似衍。此但順傳文釋之○注○云‘此爲君矣，而有父若祖之喪者，謂始封之君也’者，若《周禮 典命》三公八命，其卿六命，大夫四命，出封皆加一等，是五等諸侯爲始封之君，非繼體，容有祖父不爲君而死，君爲之斬，臣亦從服期也。云‘若是繼體，則其父若祖有廢疾不立’者，此祖與父合立，爲廢疾不立，己當立，是受國於曾祖。若然，此二者自是不立，今君立不關父祖。又云‘父卒者，父爲君之孫宜嗣位而早卒，今君受國於曾祖’者，此解傳之‘父卒’耳。鄭意以父祖有廢疾，必以今君受國於曾祖，不取受國於祖者，若今君受國於祖，祖薨，則群臣爲之斬，何得從服期？故鄭以新君受國於曾祖。若然，曾祖爲君薨，群臣自當服斬，若君之祖薨，君爲之服斬，臣從服期也。若然，父卒者，父爲君之孫，宜嗣位而早卒，則君之祖亦是廢疾，或早死不立，是以君之父受國於祖，復早卒，今君乃受國於曾祖也。趙商問：‘己爲諸侯，父有廢疾，不任國政，不任喪事，而爲其祖服，制度之宜，年月之斷云何？’答云：‘父卒，爲祖後者三年斬，何疑？’趙商又問：‘父卒，爲祖後者三年，已聞命矣。所問者，父在爲祖如何？欲言三年則父在，欲言期，復無主，斬杖之宜、主喪之制未知所定。’答曰：‘天子諸侯之喪，皆斬衰，無期。’彼志與此注相兼乃具也。",
            "对应经文": "爲君之父母",
            "对应序号": "100038"
        },
        {
            "内容": "【《通典》馬融曰】父母長子君服斬，故臣從降服一等周也。妻則小君，服母之義，故周也。",
            "对应经文": "爲君之父母",
            "对应序号": "100038"
        },
        {
            "内容": "【《通典》】宋庾蔚之謂：‘臣以義服，故所從極於三年。經舉重服必從，則輕不從可知也。若從服，世子之殤亦可從服，嫡婦豈其然乎？唯小君非從，故與君同。",
            "对应经文": "爲君之父母",
            "对应序号": "100038"
        },
        {
            "内容": "【李氏如圭曰】父母長子，君服三年，故臣從服期也。爲母齊衰，而言君服斬者，連父而言耳。‘妻則小君’者，爲小君齊衰自其本服，故傳别見其義。‘父卒爲祖後者服斬’者，言君爲之服斬者，乃從服期也，非服之常，故經文次長子之下。君之父祖若爲君而卒，則羣臣固自服斬矣。以其不立，故止從君而服期也。凡此服雖重，而恩則輕。《雜記》曰‘親喪外除，兄弟之喪内除’，視君之母與妻，比之兄弟。《檀弓》曰：‘居君之母與妻之喪，居處、言語、飲食衎爾。’《小記》曰：‘爲君之父母妻長子，君已除喪而后聞喪，則不稅。’其禮若小功以下耳。《服問》曰：‘大夫之適子爲君夫人大子，如士服君之母，非夫人則羣臣無服，惟近臣及驂乘從服，錫恭案，《服問》原文‘驂乘’上有‘僕’字惟君所服服也。’《小記》曰：‘近臣，君服斯服矣，其餘從而服，不從而稅。君雖未知喪，臣服已。’惟君所服者，其服視君，無所降也。‘稅’，謂於喪服年月已過，乃追服之。李氏又云：君之適殤、適婦，從服無文。案下記，‘君之所爲兄弟服，室老降一等’，則君爲之服者，臣皆從服也。錫恭案，國君尊，群臣從服惟有齊衰，則適殤、適婦自不當從服矣。大夫君卑，從服者惟室老，而不以齊衰爲限，雖小功以下，猶可降一等從之，不得以彼例此也。李氏又引庾氏蔚之說，則固不以此爲定論矣。",
            "对应经文": "爲君之父母",
            "对应序号": "100038"
        },
        {
            "内容": "【鄭氏珍曰】君謂有地者，則天子、諸侯、公卿、大夫皆是。此條蓋天子、諸侯之公卿大夫與公卿大夫之家臣，從其君降服一等之通例也。君原不專指諸侯，傳文亦統言之，注特卽諸侯言者，意以其君爲始封之諸侯及公卿大夫者無妨，及父若祖在，卽爲諸侯、公卿、大夫，父祖卒而爲服斬，惟其君爲繼體諸侯者，須與之有異。若此君受國於父，或受於祖，則其父若祖已爲君，此君之臣先爲其臣，自應服斬，無緣從此君爲降等之服。必此君之父祖兩世皆有廢疾不立，或祖有廢疾不立，父無廢疾，當以孫嗣祖位而復早卒，有此兩層，此君皆爲受國於曾祖，乃得有父若祖之喪。父若祖本不爲君，其臣自應從君爲降等之服。諸侯一層明，則天子不言可知。至君亦有其父先卒，受國於祖者，不必有兼父祖喪。傳文已備，鄭注止是明此意，並非以經傳之君爲專主諸侯也。若以經傳爲專主諸侯，則卿公大夫之臣從君之服不著，且此服是通例，亦是常例，公卿大夫有祖父者，其常至繼體之天子諸侯，其父不立者，古今已爲僅有。至父與祖並不得立，則絕無矣。周公制禮，常變交通，以爲天子諸侯萬一有此，則亦視此例耳，豈專爲諸侯設哉！",
            "对应经文": "爲君之父母",
            "对应序号": "100038"
        },
        {
            "内容": "【張氏爾岐曰】注言繼體之君容有祖父之喪者，謂父有廢疾不立，而受國於祖，或祖有廢疾不立，父宜立而又早卒，受國於曾祖，故身已爲君，而又有父若祖之喪，皆爲之三年，其臣從服，爲之期也。按，此經言君之父祖皆未嘗爲君者，若已爲君，則嗣立者不得稱君，而臣亦不敢僅爲之期矣。",
            "对应经文": "爲君之父母",
            "对应序号": "100038"
        },
        {
            "内容": "【《通典》皇后親爲皇后服議】晉國子博士王翼云：‘案，禮無明文，依準鄭制齊縗。諸婦誠非五屬，然緣成親，夫屬子道，則妻亦婦道矣，不得不制親屬之服。’故孝后崩，庾家訪服。博士王崑議：‘五服之內，一同臣妾，宜準小君服周。’侍中高崧答以爲：‘皆準五屬，爲夫人周。’祠部郎孔恢云：‘庾家男女宜齊縗。庾家諸婦雖非五屬女，今見在五屬之內，亦服周。’護軍江虨云：‘案賀公記，天子、諸侯，五屬之內雖不服，職爲臣，皆服斬縗，爲夫人則齊縗周。天子、諸侯既同，后夫人亦不可得異，但文有詳略耳。子姪服周，諸婦非復五屬之例，謂當從降夫一等。’鄭彌云：‘諸婦宜從夫，若其夫自同人臣，婦亦宜同於臣之妻。與王后無準，雖欲寧戚，於大典有闕。’宋庾蔚之謂：‘與天子有服，既爲之斬縗，與王后有服，則宜齊縗周也。雖婦亦宜以有服爲斷，應如孔恢議。’",
            "对应经文": "爲君之父母",
            "对应序号": "100038"
        },
        {
            "内容": "【又諸侯及公卿妻爲皇后服議】晉孝武帝泰元中，瑯琊王納妃，裁登車而定后凶禍至，卽依在途遭喪，改服卽位哭。徐邈以爲：‘有服。《記》有其證：君爲天子三年，夫人如外宗之爲君。’又曰：‘外宗爲君夫人，猶內宗也。’宋庾蔚之謂：‘《服問》云：君爲天子三年，夫人如外宗之爲君。案鄭某注云：外宗，君外親之婦也，其夫與諸侯爲兄弟，服斬，妻從服周。諸侯爲天子服斬，夫人亦從服周。案王肅注云：外宗，外女之嫁於卿大夫者也，爲君服周。今鄭、王雖小異，而同謂夫服君斬縗，故妻從服周耳。未聞王妃服后與不。《雜記》云：外宗爲君夫人，猶內宗也。鄭注：皆謂嫁於國中者也。爲君服斬缞，夫人齊縗，不敢以其親服服至尊。外宗，謂姑姊之女、錫恭按，‘姊’下脫‘妹’字舅之女，及從母皆是也。內宗，五屬之親也。其無服而嫁於諸臣者，從爲夫之君。案，先儒皆以有親服之故，成以君臣之服。瑯琊王妃者，是司馬道子妻，於孝武定后本娣姒，小功之服。王者絶旁親，故宜成以臣妾齊縗之周。’",
            "对应经文": "爲君之父母",
            "对应序号": "100038"
        },
        {
            "内容": "【《周禮 司服》】凡喪，爲天王斬衰，爲王后齊衰。注：‘王后，小君也，諸侯爲之不杖期。’疏：‘諸侯、諸臣皆爲天王斬衰，王后齊衰。鄭特言諸侯者，以《喪服 斬衰章》云臣爲君、諸侯爲天子，及至《不杖章》，直云“爲君之母、妻”，不別見諸侯爲后之文，故鄭解之。本不見諸侯爲后者，以其諸侯爲后與臣爲之同，故不別見也。’以上釋爲君之妻。",
            "对应经文": "爲君之父母",
            "对应序号": "100038"
        },
        {
            "内容": "【盛氏世佐曰】《服問》云：‘大夫之適子爲君夫人、大子，如士服。’然則君之妻、長子之䘮，其服及於大夫之適子，而君之父母與祖父母則否矣。是亦其異也。所以異者，以小君、儲君，臣下自應有服。其他，則從君服而已，見爲臣則從，未爲臣則否。錫恭按，爲大子，亦從君而服，而大夫之適子亦服者，考《夏官 諸子職》云‘國有大事，則帥國子而致於大子’，鄭君以國子爲公卿大夫士之副貳，謂其適子也，是大夫之適子有致於大子之事，故爲大子服也。盛氏以爲臣下自應有服，非從服，釋小君則是，而以釋大子則非矣。○此條釋君之妻及長子。",
            "对应经文": "爲君之父母",
            "对应序号": "100038"
        },
        {
            "内容": "【凌氏曙曰】《易》、《禮》、《春秋》，此皆以例言者也。其中有正例，有變例，且有變例中之正例，有正例中之變例，更有變例中之變例也。參伍錯綜，非比而同之，不能知也。卽如《斬衰章》子爲父、臣爲君，此正例也；設有祖爲君，祖死而父應繼立，或以廢疾不立，或以早死不立，是祖死父不得立而孫立，則今君受國於祖，不受國於父，將以常例服祖期乎？抑不服祖期也？受宗廟社稷之重，不得以輕服服之。恐人致疑焉，故傳以爲，父卒然後爲祖後者服斬。錫恭按，此乃假傳辭以明己意，與傳本義不同此變例也。然凡父卒傳重於祖者，莫不服斬，是變例中之正例也。此指祖爲君，父卒而孫爲君，則今君之臣，祖之臣也。孫爲祖服斬，臣爲君服斬，固也。乃有始封之君，其父與祖未嘗爲君，是今君之臣，於君之父祖，無君臣之分，此不可從服斬也。故君爲父祖斬，而臣從服期也。此變例中之變例也。不獨始封之君爲然也，繼體之君亦有之。曾祖爲君，曾祖卒，祖應受國，祖或以廢疾不立，則父當立，父又以早卒不立，則今君之立，爲受國於曾祖也。傳云：‘父卒，然後爲祖後者服斬。’今注言曾祖，何也？若是受國於祖，則祖薨，羣臣爲之從服斬，不當期也。言君受國於曾祖，則是祖未嘗立也。祖未嘗立，則今君之祖於羣臣無君臣之分，不當服斬，故孫爲祖斬，而羣臣爲君祖期也。觀《鄭志》答趙商之問，而趙宋且引以定一代大禮，則鄭注之爲功偉矣。",
            "对应经文": "爲君之父母",
            "对应序号": "100038"
        },
        {
            "内容": "【沈氏彤曰】父卒，然後爲祖後者服斬。此葢謂始封之君之服其祖者。父存，猶期也。若繼體之君，受國於曾祖，則既爲曾祖斬矣，而不爲祖斬可乎？雖父在，亦當斬。自當如康成之言。故朱子亦深取之。",
            "对应经文": "爲君之父母",
            "对应序号": "100038"
        },
        {
            "内容": "【黃先生曰】爲祖後者服斬，爲經‘祖父母’發也。君服斬，故臣從服期也。注曰‘今君受國於曾祖’，爲經‘不杖期’發也。君之爲祖後者服斬，臣得從服期者，以今君受國於曾祖，其祖未嘗立也。錫恭按，凌曉樓先生兩引‘父卒，然後爲祖後者服斬’，於傳文本意似未能精審。黃先生此條足以正之。",
            "对应经文": "爲君之父母",
            "对应序号": "100038"
        },
        {
            "内容": "【曹氏元弼曰】繼公謂祖、父並不爲君，父在祖卒，君爲祖期，殊爲謬解。夫父、祖並不爲君，必父、祖並有廢疾者也。父、祖並有廢疾，則君受國於曾祖，是明以曾孫承曾祖重，不聞以祖、父並在，而疑其不可受國也。則旣爲君，祖卒父猶在，以廢疾不任喪事，祖之喪事，必君主之，則祖之重，卽君承之。父在而君承祖重，猶祖、父並在，而君承曾祖重也。承重之服斬何疑？蓋天子、諸侯以尊統相授受，其爲喪祭之主者，必其受統者也。故其爲正尊服有斬無期，君服斬，則臣從服期矣。其始封之君，父在祖卒者，父爲喪主，君服期，以父非有廢疾，君非承尊統也，亦猶始封之君不爲長子三年，謂庶子也不臣諸父昆弟，未純乎天子、諸侯禮也。《鄭志》所云，謂繼體爾。",
            "对应经文": "爲君之父母",
            "对应序号": "100038"
        },
        {
            "内容": "【《朱子文集 書乞討論喪服奏稿後曰》】準五服年月，格斬衰三年，嫡孫爲祖，謂承重者，法意甚明，而《禮經》無文。但傳云：‘父沒而爲祖後者服斬。’然而不見本經，未詳何據。但《小記》云‘祖父沒而爲祖母後者三年’，可以旁照。至‘爲祖後者’條下，疏中所引《鄭志》，乃有‘諸侯父有廢疾，不任國政，不任喪事’之問，而鄭荅以‘天子諸侯之服皆斬’之文。方見父在而承國於祖之服向來入此文字。時無文字可檢，又無朋友可問，故大約且以禮律言之。亦有疑父在不當承重者，時無明白證騐，但以禮律人情大意荅之，心常不安。歸來稽考，始見此説，方得無疑，乃知學之不講，其害如此，而《禮經》之文誠有闕略，不無待於後人。向使無鄭康成，則此事終未有決斷。不可直謂古經定制，一字不可增損也。錫恭按，此非釋經，故附錄於後。",
            "对应经文": "爲君之父母",
            "对应序号": "100038"
        },
        {
            "内容": "【疏】妾事女君，使與臣事君同，故次之也。以其妻既與夫體敵，妾不得體夫，故名妾。妾，接也，接事適妻，故妾稱適妻爲女君也。○傳○傳意謂妾或是妻之姪娣，同事一人，忽爲之重服，故發問也。答曰‘妾之事女君與婦之事舅姑等’者，婦之事舅姑亦期，故云‘等’。但並后匹適，傾覆之階，故抑之，雖或姪娣，使如子之妻，與婦事舅姑同也。○注○云‘女君於妾無服’者，諸經傳無女君服妾之文，故云無服。必無服者，鄭解其不服之意，是以云‘報之則重’。還報以期，無尊卑降殺，大重也。云‘降之則嫌’者，若降之大功、小功，則似舅姑爲適婦庶婦之嫌，故使女君爲妾無服也。",
            "对应经文": "妾爲女君。",
            "对应序号": "100039"
        },
        {
            "内容": "【《通典》雷次宗曰】今抑妾，使同婦，尊女君，使同姑。女君於妾不得同。姑之降婦，不降則應報。所以不報者，欲伸聖人抑妾之旨。若復報之，則並后之誠，錫恭按，‘誠’，疑‘誡’之爛文竟無所徵。故報之則違抑妾之義，降之則有舅姑之嫌，故使都無服，無重嫌之責。",
            "对应经文": "妾爲女君。",
            "对应序号": "100039"
        },
        {
            "内容": "【張氏爾岐曰】注‘報之則重’二句，解女君於妾無服之故。嫌，謂嫌若姑爲婦降服也。",
            "对应经文": "妾爲女君。",
            "对应序号": "100039"
        },
        {
            "内容": "【盛氏世佐曰】妾以夫爲君，故名夫之適妻爲女君，以其與夫體敵故也。",
            "对应经文": "妾爲女君。",
            "对应序号": "100039"
        },
        {
            "内容": "【胡氏培翬曰】妾事女君，如婦事舅姑，故爲女君服期，亦與婦服舅姑同也。",
            "对应经文": "妾爲女君。",
            "对应序号": "100039"
        },
        {
            "内容": "【李氏如圭曰】妾爲女君之黨，雖爲從服，然猶之近臣，君服斯服，故其服悉與女君同，不從降一等之例，且雖徒從，而女君死猶服其黨，所以防覬覦也。《雜記》曰：‘女君死，則妾爲女君之黨服，攝女君則不爲先女君之黨服。’攝女君差尊，故自從徒從之例。錫恭按，此及下條皆附論妾服。",
            "对应经文": "妾爲女君。",
            "对应序号": "100039"
        },
        {
            "内容": "【鄭氏珍曰】經於爲妾者之服，《斬衰章》出‘妾爲君’，與女君爲夫同。《大功章》傳發妾爲君之黨服得與女君同之例。則君黨一從女君而服可知。《不杖期章》出公妾以及士妾爲其父母，記發凡妾爲私兄弟如邦人之例，則得遂其私親一同眾人可知。故經不必具列，而妾服已全矣。其《不杖期章》出公妾大夫之妾爲其子者，因公子、大夫之子皆爲母大功。公子父在且不敢爲母服，嫌，母爲其子亦然。又公與大夫之妻並從夫以尊降，君夫人於眾子無服，大夫妻爲眾子大功，妾從女君，嫌，爲其子亦與之同，故特出以明之。不言士者，士之妾子，其母子相爲，自從通例，不嫌也。其《大功章》出‘大夫之妾爲君之庶子’，《殤小功章》出‘大夫之妾爲庶子之長殤’，《小功章》出‘大夫之妾爲庶子適人者’，以旣爲其子，從本服期，不與女君同，嫌，爲他妾之子女亦然。故又並出之，以明但非己子，女君以尊降者，妾亦從女君也。皆所以決嫌疑、别同異也。明此則《大功章》女子子所爲之世父母、叔父母、姑姊妺、舊讀謂是大夫之妾自服其私親者，不煩言而知其背經矣。",
            "对应经文": "妾爲女君。",
            "对应序号": "100039"
        },
        {
            "内容": "【疏】文在此者，既欲抑妾事女君，使如事舅姑，故婦事舅姑在下，欲使妾情先於婦，故婦文在後也。○傳○問之者，本是路人，與子判合，則爲重服服夫之父母，故問也。云‘從服也’者，答辭，既得體其子爲親，故重服爲其舅姑也。",
            "对应经文": "婦爲舅姑。",
            "对应序号": "100040"
        },
        {
            "内容": "【《通典》馬融曰】從夫而爲之服也。從服降一等，故夫服三年，妻服周也。",
            "对应经文": "婦爲舅姑。",
            "对应序号": "100040"
        },
        {
            "内容": "【又】劉系之問：‘子婦爲姑，既周綵衣邪？’荀訥答曰：‘子婦爲姑，既周除服。時人以夫家有喪，猶白衣。’",
            "对应经文": "婦爲舅姑。",
            "对应序号": "100040"
        },
        {
            "内容": "【唐李涪《刊誤》】子夏《喪服傳》：‘婦爲舅姑齊衰五升布，十一月而練，十三月而祥，十五月而禫。’錫恭按，此數句誤引，非《喪服傳》文，乃《雜記》論父在爲母及爲妻之制。禫後門庭尚素，婦服素縑衣，以俟夫之終䘮。習俗以婦之服素縑，謂其尚在䘮制，故因循亦同夫之䘮紀，再周而後吉禮。女子在家，以父爲天。錫恭按，此下有脫文婦人無二天，則婦之爲舅姑，不服齊衰三年，著矣。貞元十一年，河中府倉曹參軍蕭據狀稱，堂兄至女子適李氏，壻見居䘮，今時俗婦爲舅姑服三年，恐爲非禮，請禮院詳定。垂下詳定，判官前太常博士李苕議曰：‘謹按，大唐《開元禮》，五服制度，婦爲舅姑及女子適人爲其父母，皆齊衰不杖周，盖以婦之道，以専一不得自達，必繫於人，故女子適人，服夫以斬，而降其父母。《䘮服》傳曰：女子已適人，爲父母何以周也？婦人不二斬也。婦人從人，無専用之道，故未嫁從父，既嫁從夫，夫死從子。父者子之天也，夫者妻之天也。先聖格言，歴代不敢易。由此論之，父母之䘮尚止周嵗，舅姑之服，無容三年。今之學者，不本其義，輕重紊亂，寖以成俗。伏以《開元禮》，玄宗所修，上纂累聖，旁求《禮經》，其道昭明，其文彰著，藏之祕府，垂之無窮，布在有司，頒行天下。率土之内，固宜遵行。有違斯文，命曰敗法亂紀，伏請正牒，以明典章。’此李苕之論可謂正矣。凡居士列，得不守之？錫恭按，女子子在室爲父斬衰，適人則降爲齊衰，故傳云‘不貳斬’，以其本有斬道也。舅姑本無斬道，而李苕議亦引不貳斬者，折時俗之妄議也。時俗爲舅姑三年，蓋必曰舅斬姑齊，觀宋乾德著令可見。故以不貳斬折之也。後儒多以不貳斬爲說，大意略同。",
            "对应经文": "婦爲舅姑。",
            "对应序号": "100040"
        },
        {
            "内容": "【華氏學泉曰】婦人之於其夫也，臣之於其君也，子之於其父也，三綱也。臣以君爲天，子以父爲天，婦人以夫爲天，一也。臣爲君服斬，而爲君之父母期；子爲父服斬，而爲父之父母期；妻爲夫服斬，而爲夫之父母期。稱情而爲之，弗可易也。錫恭按，爲君之父母、夫之父母，從服也。爲祖父母，非從服也。此則同而異者也。",
            "对应经文": "婦爲舅姑。",
            "对应序号": "100040"
        },
        {
            "内容": "【方氏苞曰】婦爲舅姑齊衰期，何也？稱情以立文，其情適至是而止也。婦之痛其舅姑，信及子之半，可以稱婦順矣。其義之重，比於孫之䘮其祖，不可謂非隆矣。虞，杖不入於室；祔，杖不升於堂。謂可以舍杖而仍焉，是作偽於其親也。婦爲舅姑，後世易以斬衰三年，將責以誠乎？抑任其偽乎？此以知禮非聖人不能作也。",
            "对应经文": "婦爲舅姑。",
            "对应序号": "100040"
        },
        {
            "内容": "【吳氏嘉賓曰】婦爲舅姑，從服也。婦人者，得自屬其夫而已，夫之黨皆從服。今與夫同服，不能使婦與舅姑益親也，而子已卑，且臣妾之從君服有不降者，近臣及僕驂乘之類是也。婦與夫齊體，故其從夫服也，得降一等。今惟夫所服斯服，是近臣及僕驂乘之道也。亦卑其婦矣。",
            "对应经文": "婦爲舅姑。",
            "对应序号": "100040"
        },
        {
            "内容": "【汪氏琬曰】禮無繼姑之服，非無服也。傳曰：婦人既嫁從夫，夫者婦之天也。夫既以爲母矣，婦其敢不以爲姑乎？然則從夫而服，又何惑焉？",
            "对应经文": "婦爲舅姑。",
            "对应序号": "100040"
        },
        {
            "内容": "【胡氏培翬曰】《服問》曰：‘傳曰：有從輕而重，公子之妻爲其皇姑。’鄭注：‘皇，君也。諸侯妾子之妻爲其君姑齊衰，與爲小君同，舅不厭婦也。’孔疏：‘公子謂諸侯之妾子，皇姑即公子之母也。’然則妾子之妻爲夫所生母亦期，明矣。",
            "对应经文": "婦爲舅姑。",
            "对应序号": "100040"
        },
        {
            "内容": "【《通典》庶子爲人後其妻爲本舅姑服議】晉賀循云：‘庶子爲人後，爲其母緦麻三月。庶子之妻，自如常禮，尊所不降也。自天子通於大夫，皆然。’孔瑚問虞喜曰：‘愚謂庶子不得如禮服其私親者，以爲身爲宗主，奉修祭祀，以別尊卑故也。凡婦服夫黨，皆降一等，唯公子厭至尊，故其妻從輕而服重，盡禮於皇姑，則人情所許。愚謂不得以公子爲例。’喜答曰：‘謂庶子爲人後，上繼祖禰，此則厭於承重，不得伸其私情，故爲所生服止緦麻。其婦當依公子之妻，盡禮皇姑，從輕服重，不繫於夫。’哀帝興寧中，哀靖皇后有章太妃之喪，尚書奏：‘至尊緦麻三月，皇后齊縗周。按禮有從輕而服重，公子爲公所厭，故不得申。舅不厭婦，故得以本服。’綦毋邃駁：‘父子不繼祖禰，故妻得申皇姑。夫人致齋而會於太廟，后服不宜踰至尊，亦當緦也。’",
            "对应经文": "婦爲舅姑。",
            "对应序号": "100040"
        },
        {
            "内容": "【凌氏曙曰】賀氏號爲儒宗，而此議則有所未當。賀義未明所據，然其說本之《服問》也。按，《服問》曰：‘有從輕而重，公子之妻爲其皇姑。’注：‘妾子之妻，爲其君姑齊衰，與小君同，舅不厭婦也。’疏：‘諸侯在，尊厭妾子，使爲母練冠。諸侯没，妾子得爲母大功，而妾子妻不辨諸侯存沒，爲夫之母期也。’據此知，賀所云‘庶子之妻尊所不降’，昉于此矣，而不知庶子有爲後不爲後之別。如其不爲後，諸侯於妾母無服，錫恭按，‘母’字當是衍文故庶子厭於父，而不得伸爲其母練冠麻，麻衣而已，傳所謂‘君之所不服，子亦不敢服’也。不爲後而父卒，爲其母大功，以先君餘尊之所厭，不得過大功，《大功章》所謂‘公之庶昆弟爲其母’是也。庶子之妻，舅不厭婦，不辨舅之存亡，而爲姑齊衰，《服問》所云是也。夫庶子爲後而承重，則爲其母緦，傳所謂‘與尊者一體，而不得服其私親’也。賀云‘自天子達於大夫’，其中包有諸侯矣。設使庶子爲諸侯之後，則庶子之妻爲君夫人也，將因妾母之喪而廢祭乎？抑不廢祭乎？君無服，而夫人可以有服乎？《祭統》：‘夫祭也者，必夫婦親之，所以僃外内之官也。’今夫人齊衰，可以與於祭乎？夫吉凶不相干，衰麻不接冕弁。以此推之，賀說固不可行耳。然則庶子爲後，其妻安得服其本服耶？錫恭按，大夫、士，庶子爲後，其妻亦與於祭。既與於祭，即不得服其本服。凌氏特以君夫人舉隅耳。其實庶子爲後者，妻皆不得服本服也。不得服本服，當與夫同緦麻三月，以皆取節於三月不舉祭也。",
            "对应经文": "婦爲舅姑。",
            "对应序号": "100040"
        },
        {
            "内容": "【疏】《檀弓》云：‘兄弟之子猶子也。’蓋引而進之，進同己子，故二母爲之亦如己子服期也。云‘男女皆是’者，據女在室與出嫁，與二母相爲服同期與大功，故‘子’中兼男女，但以義服情輕，同婦事舅姑，故次在下也。○傳○‘報之’者，二母與子本是路人，爲配二父，而有母名，爲之服期，故二母報子還服期。若然，上‘世叔’之下不言‘報’，至此言之者，二父本是父之一體，又引同己子，不得言‘報’，至此本疏，故言報也。",
            "对应经文": "夫之昆弟之",
            "对应序号": "100041"
        },
        {
            "内容": "【《通典》馬融曰】伯母、叔母報之。",
            "对应经文": "夫之昆弟之",
            "对应序号": "100041"
        },
        {
            "内容": "【又陳詮曰】從於夫者，宜服大功，今乃周者，報之。",
            "对应经文": "夫之昆弟之",
            "对应序号": "100041"
        },
        {
            "内容": "【李氏如圭曰】從乎夫而服，則當大功，報之故期也。凡爲夫之黨，尊者皆從服，卑者皆報之。從服故降其夫一等，卑者以名服，己與夫同，故己報之，亦與夫同也。此報服之重者，故著之，餘皆例此。",
            "对应经文": "夫之昆弟之",
            "对应序号": "100041"
        },
        {
            "内容": "【疏】二妾爲其子，應降而不降，重出此文，故次之。○傳○傳嫌二妾承尊應降，今不降，故發問。答云‘妾不得體君，爲其子得遂也’者，諸侯絕旁期，爲眾子無服，大夫降一等，爲眾子大功。其妻體君，皆從夫而降之，至於二妾賤，皆不得體君，君不厭妾，故自爲其子得伸，遂爲服期也。陽城張氏本‘爲’作‘而’○注○云‘唯爲長子三年’，更云‘其餘’，謂己所生第二已下以尊降，與妾子同，諸侯夫人無服，大夫妻爲之大功也",
            "对应经文": "公妾、大夫",
            "对应序号": "100042"
        },
        {
            "内容": "【又雷次宗曰】嫌二妾從於君尊以降其子，錫恭按，妾之從服，從女君也。雷氏云嫌從於君，修辭微誤故明之。所嫌者尊故降，不言士妾也。錫恭按，‘故降’二字當倒，‘降’字上屬爲句。又曰：夫人與君同體，以尊降其子也。公子與君同體，以厭其親也。胡氏培翬曰：雷氏兼公子與君同體言。按，《緦麻章》‘庶子爲父後者爲其母’，傳曰：‘與尊者爲一體，不敢服其私親也。’據此則公子非爲父後者不得云與君同體矣。雷說未的。妾無夫人之尊，故不降，其子無公子之厭，故得遂其親也。錫恭按，此但論公妾，而大夫妾義該其中。而事鄰於體君，跡幾於不遂，故每以不體得遂爲言也。錫恭按，‘每云’者，兼釋下傳也，與注義稍違矣。",
            "对应经文": "公妾、大夫",
            "对应序号": "100042"
        },
        {
            "内容": "【沈氏彤曰】女君爲其子，有不得遂其本服者，以體君則尊同，當從君而降其子，故不敢自遂。妾賤不得體君，無從君而服之義，故爲其子得遂也。",
            "对应经文": "公妾、大夫",
            "对应序号": "100042"
        },
        {
            "内容": "【褚氏寅亮曰】《集說》云：敖氏繼公作‘妻與夫爲一體，故不問己子與妾子，其爲服若不服與夫同。’此明女君尊得同夫而降其子之義也。又云：‘妾於君之子，亦從乎君而爲之，錫恭按，當云‘從乎女君而爲之’其爲服若不服皆與女君同。’此明妾不尊於君之子，則無尊降之嫌，故與女君同也。又云：‘惟爲其子得遂，獨與女君異者，則以不得體君故也。’此明妾實尊於己子，若不爲服則同乎女君矣。同乎女君，卽體君矣，故爲服期。此正解注‘不得從女君，尊降其子’之義也，極明晰。",
            "对应经文": "公妾、大夫",
            "对应序号": "100042"
        },
        {
            "内容": "【疏】章首已言‘爲祖父母’，兼男女，彼女據成人之女，此言‘女子子’，謂十五許嫁者，亦以重出其文，故次在此也。○傳○祖父母正期也。已嫁之女可降旁親，祖父母正期故不降也，故云‘不敢降其祖也。’。○注○知經似在室者，以其直云‘女子子’，無‘嫁’文，故云‘似在室’。云‘傳似已嫁’者，以其言‘不敢’，則有敢者，‘敢’謂出嫁降旁親，是已嫁之文。此言不敢，是雖嫁而不敢降祖，故云‘傳似已嫁’也。經傳互言之，欲見在室、出嫁同不降，故鄭云‘明雖有出道猶不降’也。云‘出道’者，女子子雖十五許嫁，始行納采、問名、納吉、納徵四禮，即著笄爲成人，得降旁親。要至二十乃行謂請期、親迎之禮，曹氏元弼校曰：‘謂’字衍以其笄而未出，故云‘明雖有出道，猶不降’。不直言‘出’而言‘道’者，實未出，故云‘出道’，猶如鄭注《論語》云：‘雖不得祿，亦得祿之道。’是亦未得祿而云‘之道’，亦此類也。",
            "对应经文": "女子子爲祖",
            "对应序号": "100043"
        },
        {
            "内容": "【《通典》馬融曰】不言女孫，言女子子者，婦質者親親，故撃父言之。",
            "对应经文": "女子子爲祖",
            "对应序号": "100043"
        },
        {
            "内容": "【鄭氏珍曰】按，敖氏謂傳爲失敖曰：女子子適人，不降其祖者，不敢以兄弟之服服至尊也。此不敢降之語，與大夫爲祖父母之傳同，皆失之意以言不敢，則有敢意。此之親不可言敢不敢，止是聖人制禮，使人如此，不思大夫所以降不降者，是聖人失之。然而聖人制此禮，必有所以然，則傳意乃禮之所以然也。如以言不敢，即先有欲降之意。傳文如此爲失，則敖氏謂女子子不降祖，乃不敢以兄弟之服降至尊，是不亦先欲敢而以其至尊故不降乎？何以異於譏傳之失也？亦惑之甚矣！",
            "对应经文": "女子子爲祖",
            "对应序号": "100043"
        },
        {
            "内容": "【黃先生曰】女子在室與男子同。章首列祖父母，本兼男女。此復爲女子子別言之者，與《齊衰三月章》首列曾祖父母，下又言女子子嫁者未嫁者爲曾祖父母同。下章言嫁者未嫁者，此不言者，爲出入同服，故舉則並舉，省則並省也。傳言不敢降其祖，與下章亦同。",
            "对应经文": "女子子爲祖",
            "对应序号": "100043"
        },
        {
            "内容": "【釋文】於朝，直遙反，注及下章注同。",
            "对应经文": "大夫之子爲",
            "对应序号": "100044"
        },
        {
            "内容": "【疏】此言大夫之子爲此六大夫、六命婦服期不降之事。其中雖有子女重出其文，其餘並是應降而不降，故次在‘女子爲祖’下。但大夫尊，降旁親一等，此男女皆合降至大功，爲作大夫，與己尊同，故不降，還服期。若姑姊妹、女子子，若出嫁大功，適士又降至小功。今嫁大夫，雖降至大功，爲無祭主，哀憐之，不忍降，還服期也。傳云‘無主者命婦之無祭主者也’者，鄭兼言命婦，曹氏元弼曰：‘鄭’當作‘傳’欲見既爲命婦不降，又無祭主，更不降服期之意也。傳云‘何以言唯子不報也’，鄭云‘子’中兼男女，傳唯據女子子，鄭不從也。云‘何以期也，父之所不降，子亦不敢降也’者，欲見此經云大夫之子得行大夫禮，降與不降一與父同，故傳據父爲大夫爲本，以子亦之也。云‘大夫曷爲不降命婦也’已下，欲見大夫是尊同，大夫妻是婦人，非尊同亦不降者，傳解妻亦與夫同尊卑之意，是以云‘夫尊於朝’、‘妻貴於室’，以其大夫以上貴，士以下賤，此中無士與士妻，故以貴言之也。○注○云‘命者加爵服之名’者，見《公羊傳》云：‘錫者何？賜也。命者何？加我服也。’又案《覲禮》‘諸公奉篋服，加命書於其上’，以命侯氏，是命者加爵服之名也。云‘自士至上公凡九等’者，不據爵，皆據命而言，故《大宗伯》云：‘以九儀之命，正邦國之位。壹命受爵，再命受服，三命受位，四命受器，五命賜則，六命賜官，七命賜國，八命作牧，九命作伯。’伯則分陝上公者，是九等者也。以其典命，上公九命，侯伯七命，子男五命，大國孤四命，公侯伯卿三命，大夫再命，士一命；子男卿二命，大夫一命，士不命。天子三公八命，其卿六命，大夫四命，上士三命，中士二命，下士一命。此經雖無士，鄭總解天子諸侯命臣、后夫人命妻之事，故兼言士也。云‘君命其夫’者，‘君’中總天子諸侯。云‘后夫人亦命其妻矣’者，案《禮記》云：‘夫人不命於天子，自魯昭公始也。’由昭公娶同姓不告天子，天子亦不命，明臣妻皆得后夫人命也。鄭言此者，經云命夫命婦，不辨天子諸侯之臣，則天子諸侯下但是大夫，大夫妻皆是命夫、命婦也。云‘此所爲者凡六大夫六命婦’者，六命夫，謂世父一也，叔父二也，子三也，昆四也，弟五也，昆弟之子六也；六命婦者，世母一也，叔母二也，姑三也，姊四也，妹五也，女子子六也。云‘無主者，命婦之無祭主，謂姑姊妹女子子也’，鄭言此者，經六命婦中有世母、叔母，故鄭辨之，以其世母、叔母無主有主皆爲之期，故知唯據此四人而言也。云‘其有祭主者如眾人’者，自爲大功矣。云‘唯子不報，男女同不報爾’者，以其男女俱爲父母三年，父母唯爲長子斬，其餘降，何得言報？故知‘子’中兼男女，是知傳唯據女子子失之矣。云‘大夫曷爲不降命婦者，據大夫於姑姊妹女子子，既以出降，其適士者又以尊降在小功也’者，此亦六命婦中有二母，故鄭辨之也。云‘夫尊於朝’已下，鄭亦解姑姊妹女子子之夫貴與己同之義。若然，案《曲禮》云：‘四十強而仕，五十艾，服官政，爲大夫。’何得大夫子又爲大夫？又何得爲弟之子？爲大夫者五十命爲大夫，自是常法，大夫之子有德行茂盛者，豈待五十乃命之乎？是以《殤小功》有大夫爲其昆弟之長殤，大夫既爲兄弟殤，錫恭按，‘弟’字衍明是幼爲大夫。舉此一隅，不得以常法相難也。",
            "对应经文": "大夫之子爲",
            "对应序号": "100044"
        },
        {
            "内容": "【《通典》】周制，《齊縗不杖周章》昆弟相爲服，及姑姊妹適人無主者，與孫之爲祖父母同。姑姊妹報，則天子爲姑姊妹、女子子嫁於王者後及無主者錫恭按，‘及’字衍其服與士爲姑姊妹適人無主者同。天子之卿大夫爲姑姊妹、女子子嫁於諸侯及卿大夫無主者，與士爲姑姊妹適人無主者同。諸侯爲姑姊妹、女子子嫁於天子元子及諸侯卿大夫無主者，錫恭按，‘及’字當在‘諸侯’下。此卿大夫謂天子之卿大夫也與士爲姑姊妹適人無主者同。諸侯之卿大夫爲姑姊妹、女子子爲命婦無主者，亦如之。命婦之無主者，爲其昆弟之爲士者亦如之。錫恭按，經傳以姑姊妹、女子子無主者專指命婦立文，緣士妻以下，大夫當以尊降，而王后夫人未有無主者也。天子無子，王族皆可爲之後；諸侯無子，公族皆可爲之後。則既爲后夫人矣，焉有無主者乎？《通典》稱嫁於王者後，嫁於諸侯無主者，經傳未見此文，蓋誤述也。○又按，上言大夫之子，下言爲大夫命婦者，明尊同不降也。命婦爲昆弟爲士者，何以亦如之耶！",
            "对应经文": "大夫之子爲",
            "对应序号": "100044"
        },
        {
            "内容": "【李氏如圭曰】大夫爲命夫，命婦以尊同不降，故其子亦不敢以厭降之。案，下章，大夫爲世父母、叔父母、子、昆弟、昆弟之子爲士者大功，則其爲大夫者期矣。大夫爲姑姊妹、女子子嫁于大夫者大功，則其無主者亦期也。此惟見大夫之子者，嫌此命夫命婦猶以尊降，大夫之子不報，故特著之。‘惟子不報’者，子爲父斬，女子子適人者爲父期，自其本服，非報服也。傳止言女子子不報者，女子子適人者爲父期，與爲女子子無主者期，其服適同，嫌是報服，故别其非報。上經姑姊妹、女子子適人無祭主者，言姑姊妹報，而不及於女子子，意與此同。錫恭按，唯子不報，李氏說最爲得之。傳之意著，而注所以箴傳之失亦明。",
            "对应经文": "大夫之子爲",
            "对应序号": "100044"
        },
        {
            "内容": "【敖氏繼公曰】大夫之子從其父，亦降旁親一等。世叔父母、子、昆弟、昆弟之子爲大夫命婦，與其父尊同，故不降而服期。若姑姊妹、女子子服，亦本期也。其在室者，則以大夫之尊厭降爲大功。若適士，則又以出降爲小功。今以其爲命婦，故不復以尊降，惟以出降爲大功。若又無祭主，乃加一等而爲期。子不别適庶，以父在故耳，傳曰‘有適子者無適孫’是也。是章有大夫爲適孫爲士者之服，則此昆弟之　子爲其父之適孫者，雖不爲大夫，己亦不降之也。又姑姊妹、女子子云無主，則是夫先卒也。夫爲大夫而先卒，其妻猶用命婦之禮焉。錫恭按，敖又謂：‘嘗爲大夫而已者，亦用大夫之禮可知。’非也。仕焉而已者，爲舊君齊衰三月。夫子致仕，以無臣而爲有臣爲欺天。此不用大夫禮之明證也。蓋大夫在位而卒者，未嘗已也。故其妻猶用命婦之禮。彼仕焉而已者，與此異矣。",
            "对应经文": "大夫之子爲",
            "对应序号": "100044"
        },
        {
            "内容": "【張氏爾岐曰】大夫之子得行大夫禮，降其旁親一等。此十二人皆合降至大功，以其爲大夫、爲命婦，尊與已同，故不降。‘唯子不報’者，子爲父母三年，女子適人自當服期，不得言報。餘人則皆報也。",
            "对应经文": "大夫之子爲",
            "对应序号": "100044"
        },
        {
            "内容": "【盛氏世佐曰】大夫之子，兼適庶而言也。言大夫之子，則大夫可知矣。此等皆厭於父當降者，以其尊同，故仍服期。凡此應降不降之意，與父同而服，則各視其親疏，不必同也。世叔父於父爲昆弟，昆弟於父爲衆子，姑於父爲姊妹，姊妹於父爲女子子，此四命夫，一命婦，父子皆服期，子、昆弟之子於父皆爲庶孫，服大功。世叔母於父爲昆弟之妻，無服。女子子於父爲女孫，出適者降服小功，若適士又當降爲緦，而卿大夫絶緦，是無服也。今以尊同不降，仍服小功，不以其無主而加服者，祖於女孫之情疏也。此二命夫，三命婦，父子服之各異也。自子而外，彼十人者，於此大夫之子本當服期，必云報者，嫌其或以命夫命婦故降。此大夫之子也，大夫之庶子相爲大功，今亦報以期者，尊與父同，故得遂也。錫恭按，尊與父同，則父所不降矣，故子亦得遂。又曰：世叔父，父之庶昆弟也。若父之適昆弟，雖不爲大夫亦不降。",
            "对应经文": "大夫之子爲",
            "对应序号": "100044"
        },
        {
            "内容": "【程氏瑤田曰】按，父之所不降，則此六命夫、六命婦者，大夫爲之皆期也。而經不見者，蓋互見分見，於《大功章》諸男子之爲士者，諸女子之嫁於大夫者二條，而此條大夫之子亦得包大夫矣。又按，父之所不降，言大夫於此六命夫、六命婦之親服期，不降非指其子之親而言也。若其子之世母，則大夫之嫂，其子之叔母，則大夫之弟婦。大夫於此人本無服，不得云不降。其子之衆子，則大夫之庶孫，本大功服，亦不得云‘何以期也’。他處所謂父之所不降，即其子所不敢降之親。如‘大夫之適子爲妻’，注云‘大夫不以尊降適婦，重適也者’是也。錫恭按，此與盛氏說不同，然亦可備參考。",
            "对应经文": "大夫之子爲",
            "对应序号": "100044"
        },
        {
            "内容": "【胡氏承珙曰】經文渾括，‘唯子不報’自兼男女言之，傳以同服相　爲之，謂報子爲其父母三年無疑，於期之報故獨舉女子子適人者爲其父母自當期，不因其父母哀其嫁於大夫而無主爲之加服，而乃服期以報。故曰‘女子子適人者，爲其父母期’，故言不報也。此於經文自是專明一義，鄭以經文‘唯子不報’必兼男女，而後世父母、叔父母、昆弟、昆弟之子、姑姊妹無主者爲大夫命婦者，此十人於大夫之子相報服期之義始截然分明。況傳以不報主謂女子子，而又云其餘皆報，雖皆指兩相服期者爲報，而文義嫌於以子亦爲報，故鄭駮之。",
            "对应经文": "大夫之子爲",
            "对应序号": "100044"
        },
        {
            "内容": "【胡氏培翬曰】大夫之子從大夫而服，經不見。大夫者，舉大夫之子以包之也。萬氏斯同以大夫之子爲適子，盛氏謂兼適庶，章氏平云：《雜記》云‘大夫之適子服大夫之服’，不得概之庶子。此經從服，則適庶同，父卒則如國人。",
            "对应经文": "大夫之子爲",
            "对应序号": "100044"
        },
        {
            "内容": "【鄭氏珍曰】報者，卽以此服服之之謂。云‘唯子不報’，則自子外皆爲期服明矣。云‘大夫之子’，則其父在也。其父卒，則皆以尊降，此子服大功矣。有主者降之，宜小功，以無主進一等，故皆大功也。以是知親屬中命夫命婦凡爲大夫之子，皆各如其親之服，不以尊降之矣。",
            "对应经文": "大夫之子爲",
            "对应序号": "100044"
        },
        {
            "内容": "【疏】祖與孫爲士卑，故次在此也。○注○大夫以尊降其旁親，雖有差約，不顯著，故於此更明之。經云‘不降祖與適’，明於餘親降可知，大夫降旁親明矣。",
            "对应经文": "大夫爲祖父",
            "对应序号": "100045"
        },
        {
            "内容": "【《通典》馬融曰】尊祖重適，自尊者始也，故不敢降。",
            "对应经文": "大夫爲祖父",
            "对应序号": "100045"
        },
        {
            "内容": "【李氏如圭曰】三年之喪達乎天子，祖與適則稍殺矣。嫌得以尊降，　故舉大夫以明之。錫恭按，李氏之意，舉大夫以通乎天子、諸侯也。然爲適孫，則天子、諸侯與此禮同，而祖父母則惟創業之天子、始封之諸侯與此禮同。其繼體者與此禮不同矣。繼體之君爲祖父母，說見‘臣從君服祖父母’節。",
            "对应经文": "大夫爲祖父",
            "对应序号": "100045"
        },
        {
            "内容": "【盛氏世佐曰】‘大夫爲祖父母’，謂父在者也。父卒而不爲祖後者亦存焉。父卒，爲祖後者服斬，祖父卒，爲祖母後者三年，此禮通乎上下，適孫爲適子早卒者也。必云‘爲士’者，見其雖賤不降也。○又曰：凡傳所云不敢降者，皆原制禮之故，禮縁人情而制者也。人情所不敢降者而故降之，則是强世而行，不可以久。故聖人於此權其輕重之宜，定爲隆殺之等，而無一毫造作於其間也。敖氏之言失傳意矣。敖曰：大夫所以降其旁親，而不降祖與適者，聖人制禮，使之然也。非謂大夫之意亦欲降此親，但以其爲祖與適，故不敢降之也。此傳之言，似有害於義理。",
            "对应经文": "大夫爲祖父",
            "对应序号": "100045"
        },
        {
            "内容": "【沈氏彤曰】聖人制禮，皆緣人情。謂於其祖與適，而以貴貴之義降之，則其心必有所不敢，故聖人不之降，使其心之即安也。何嘗謂大夫之意欲降此親而不敢降乎？凡傳之言‘不敢’者，皆當以此意推之，敖説非。",
            "对应经文": "大夫爲祖父",
            "对应序号": "100045"
        },
        {
            "内容": "【釋文】者與音馀。",
            "对应经文": "公妾以及士",
            "对应序号": "100046"
        },
        {
            "内容": "【疏】以出嫁爲其父母亦重出其文，故次在此。云‘公’，謂五等諸侯皆有八妾，士謂一妻一妾，中間猶有孤，猶有卿大夫妻，不言之者，舉其極尊卑，其中有妾爲父母可知。○傳○傳曰‘何以期也’，問者，以公子爲君厭，爲己母不在五服，又爲己母黨無服。公妾既不得體君，君不厭，故妾爲父母得伸，遂而服期也。○注○鄭欲破傳義，故據傳云：‘妾不得體君，得爲其父母遂也。然則女君體君者，有以尊降其父母者與？’言‘與’，猶不正執之辭也。云‘《春秋》之義’者，案桓九年《左傳》云‘紀季姜歸於京師’，杜云：‘季姜，桓王后也。季，字姜。紀，姓也。書字者，伸父母之尊。’是王后猶不待降父母，是子尊不加父母。傳何云‘妾不得體君’乎？豈可女君降其父母？是以云‘傳似誤矣’。言‘似’，亦是不正執，故云‘似’。其實誤也。云‘禮妾從女君而服其黨服’者，《雜記》文也。云‘是嫌不自服其父母，故以明之’者，鄭既以傳爲誤，故自解之。鄭必不從傳者，一則以女君不可降父母，二則經文兼有卿大夫士，何得專據公子以決父母乎？是以傳爲誤也。",
            "对应经文": "公妾以及士",
            "对应序号": "100046"
        },
        {
            "内容": "【《通典》馬融曰】‘公’謂諸侯也。其間有卿大夫妾，故言以及士妾也。皆爲其父母得服周也。",
            "对应经文": "公妾以及士",
            "对应序号": "100046"
        },
        {
            "内容": "【敖氏繼公曰】妾以不得體君之故而遂其服者，惟自爲其子耳。若其私親，則無與於不體君之義。傳義似誤也。敖氏又曰：‘葢女君雖體君，亦未見有重降其私親者。’錫恭按，《大功章》‘爲姑姊妹嫁於大夫者’，服之者，有大夫之妻爲嫁於大夫者惟以出降，則可見適士者重以尊降矣。敖氏此二語非也。辨詳《大功章》。",
            "对应经文": "公妾以及士",
            "对应序号": "100046"
        },
        {
            "内容": "【呂氏柟曰】妻妾於君，則有貴賤矣，於父母之喪，無貴賤一也。傳謂妾不得體君，得爲其父母遂者，非也。",
            "对应经文": "公妾以及士",
            "对应序号": "100046"
        },
        {
            "内容": "【凌氏曙曰】郝敬曰：‘按鄭爲父母期，雖女君不得降，以傳體君之說爲誤，非矣。傳未嘗謂女君可降其父母也。謂妾之父母若同凡人，妾自爲重服，違君自遂，似乎不可耳。今以國君之貴尙不厭妾，凡父母之喪，所以爲重，傳安得誤？其引《春秋》季姜義，皆後儒強作，《春秋》未可如此讀也。’論曰：‘郝氏之言不然也。夫傳雖未明言謂女君可降其父母，然妾不得體君，體君者爲女君也。妾不得體君，爲其父母遂，然則女君體君，而不得爲父母遂也。此鄭氏反覆傳意而得之，以爲傳誤。鄭深有功於經學也如此，郝氏未解文義耳。且三年之喪無貴賤一也，妾之父母與凡人同，不待分別而始明。況服制有定，妾亦無從自爲重服之理。爲父母期，亦不得謂之違君自遂。種種不明而置其狂喙，何耶！至謂《春秋》爲後儒强作，不知《公羊春秋》亦子夏所傳，與《喪服》經傳同出一人之手，不得云後儒強作。子尊不加於父母，仁至義盡之言，何可厚非？鄭氏曾以此義爲《伏后議》，後代從之，未有改也。郝氏雖欲斥之，又安得而斥之哉！",
            "对应经文": "公妾以及士",
            "对应序号": "100046"
        },
        {
            "内容": "【胡氏承珙曰】此章及上章‘公妾大夫之妾爲其子’兩傳俱發妾不得體君之義。傳意總見妾之卑賤，爲君尊屈厭之所不及，故得遂其子與其父母之服，正以明嫡妾之分，相去縣絶，在於體君不體君之分。惟是女君以體君之故，降其衆子而不降其父母，其義不同。一則女君體君，尊與君同，故得以尊降其眾子；一則女君體君，不爲君尊之所屈厭，故不降其父母。雖殊途而同歸，而與妾之不降其子與其父母則義各有當，非可以爲比例者也。鄭於‘公妾大夫之妾爲其子’傳曰‘何以期也？妾不得體君，爲其子得遂也’注云，‘此言二妾不得從於女君，尊降其子也。女君與君一體，唯爲長子三年，其餘以尊降之，與妾子同也’。及至此節，傳文與上略同，設援上章之例，則似女君以體君而降其父母矣。且鄭於下記‘凡妾爲私兄弟如邦人’注云：‘嫌厭降之也。私兄弟目其族親也。女君有以尊降其兄弟者，謂士之女爲大夫妻，大夫之女爲諸侯夫人，諸侯之女爲天王后者。’是女君不得以尊降者惟父母矣，恐學者以文害辭，故云此傳似誤。其實傳、注原可並行不悖，後儒必欲申傳以駮注，非也。",
            "对应经文": "公妾以及士",
            "对应序号": "100046"
        },
        {
            "内容": "【疏】此《齊衰三月章》，以其義服，日月又少，故在《不杖章》下。上皆言冠帶，此及下傳大功盛世佐曰：‘傳’當是‘殤’字之誤皆不言冠帶者，以其輕，故略之。至正大功言冠，見其正猶不言帶，錫恭按，‘冠帶’二字疑互誤緦麻又直言緦麻，餘又略之。若然，《禮記》云齊衰居堊室者，據期，故譙周亦云：‘齊衰三月，不居堊室。’○注○云‘無受者，服是服而除，不以輕服受之’者，凡變除，皆因葬、練、祥乃行。但此服至葬即除，無變服之理，故云‘服是服而除’。若大功已上，至葬後以輕服受之。若斬衰三升，冠六升，葬後受衰六升，是更以輕服受之也。云‘不著月數者，天子諸侯葬異月也’者，大夫士三月葬，此章皆三月葬後除之，故以三月爲主。三月者，法一時，天氣變可以除之。但此經中有寄公爲所寓，又有舊君，舊君中兼天子、諸侯，又有‘庶人爲國君’。鄭云：‘天子畿內之民服天子亦如之也。’但天子七月葬，諸侯五月葬，爲之齊衰者，皆三月，藏其服，至葬更服之，葬後乃除，是以不得言少以包多，亦不得言多以包少，是以不著月數者，天子、諸侯葬異月故也。云《小記》者，彼記人見此喪服齊衰三月與大功皆不言屨，故解此二章同繩屨。是以鄭還引之，證此章著繩屨也。",
            "对应经文": "疏衰裳齊，",
            "对应序号": "100047"
        },
        {
            "内容": "【李氏如圭曰】舊說此章衰裳六升、冠九升。如圭按，曾祖父母不當爲義服，其衰亦宜五升，冠八升。不言冠、帶、屨者，因服輕略之。繩屨者，以麻糾繩爲之，凡用麻者以繩爲經，錫恭按，‘經’蓋‘輕’之誤故齊衰期麻屨，無受者繩屨。",
            "对应经文": "疏衰裳齊，",
            "对应序号": "100047"
        },
        {
            "内容": "【張氏爾岐曰】雖不言月數，大夫士三月葬，故以三月爲主。",
            "对应经文": "疏衰裳齊，",
            "对应序号": "100047"
        },
        {
            "内容": "【姜氏兆錫曰】下文各傳皆言齊衰三月，故經雖不著月，而疏以三月言之。然其服雖三月，而爲王侯服者皆不卽除，而藏以待葬服。故傳雖言三月，而經不著其月也。蓋經傳互文相足之義類如此。",
            "对应经文": "疏衰裳齊，",
            "对应序号": "100047"
        },
        {
            "内容": "【吳氏廷華曰】此服以曾祖爲主。錫恭按，下記‘齊衰四升’節注云：‘服之首主於父母，推而上之，則不杖麻屨者主於祖父母，而此服自主於曾祖父母矣。’吳氏此條，實本鄭義。",
            "对应经文": "疏衰裳齊，",
            "对应序号": "100047"
        },
        {
            "内容": "【又曰】不言三月者，天子七月而葬，諸侯五月而葬，三月之後尚須藏服，待葬時服之，若言三月，嫌葬時無服也。",
            "对应经文": "疏衰裳齊，",
            "对应序号": "100047"
        },
        {
            "内容": "【胡氏培翚曰】齊衰無受者，日月雖少而服重於功、緦，故次《不杖期章》後也。",
            "对应经文": "疏衰裳齊，",
            "对应序号": "100047"
        },
        {
            "内容": "【盛氏世佐曰】齊衰三月，不居堊室，錫恭按，據疏，引譙氏周語宜與大功同。有帷帳也，亦於中門外爲之。",
            "对应经文": "疏衰裳齊，",
            "对应序号": "100047"
        },
        {
            "内容": "【褚氏寅亮曰】亦冠布纓、布帶。",
            "对应经文": "疏衰裳齊，",
            "对应序号": "100047"
        },
        {
            "内容": "【釋文】所寓音遇，寄也。",
            "对应经文": "寄公爲所寓",
            "对应序号": "100048"
        },
        {
            "内容": "【疏】此章論義服，故以疏者爲首，故寄公在前。錫恭按，疏所論設經次敘固雖盡據此條，爲東壁、竹邨所詆，然二家所論次，未必合經義，容俟再考言寓亦寄者，《詩 式微》云：‘黎侯寓於衛。’寓即寄，其義同，故云‘寓亦寄也’。作文之勢，不可重言，寄公爲所寄，故云寓也。○傳○傳依上例，執所不知稱‘者何’，問比例者。等是諸侯，各有國土，而寄在他國，故發問也。‘失地之君也’，答辭也。失地君者，謂若《禮記 射義》貢士wo不得其人，數有讓，數有讓，黜爵削地，削地盡，君則寄在他國。《詩 式微》‘黎侯寓於衛’，彼爲狄人所迫逐，寄在衛，黎之臣子勸以歸，是失地之君，爲衛侯服齊衰三月，曹氏元弼校曰：衛侯當爲所寓藏其服，至葬更服，葬訖乃除也。云‘言與民同也’者，以客在主國，得主君之恩，故報主君，‘與民同’，則民亦服之三月，藏其服，至葬又反服之，既葬訖乃除也。○注○上以釋變除錫恭按，‘以’、‘已’通要待葬後，諸侯五月葬，而言三月，故知三月藏服，至葬更服，葬後乃除可知。不於章首言之，欲就三月之下解之故也。",
            "对应经文": "寄公爲所寓",
            "对应序号": "100048"
        },
        {
            "内容": "【《通典》雷次宗曰】既來受其惠，宜敬於所托，故與眾人同。",
            "对应经文": "寄公爲所寓",
            "对应序号": "100048"
        },
        {
            "内容": "【李氏如圭曰】《郊特牲》曰：‘諸侯不臣寓公。’故服所寓，惟與民同。",
            "对应经文": "寄公爲所寓",
            "对应序号": "100048"
        },
        {
            "内容": "【敖氏繼公曰】經傳不見諸侯相爲服之禮，是無服也。寄公巳失國，則異於諸侯。又寓於他邦之地，則不可不爲其君服。然非臣也，故但齊衰三月，而與民同。敖氏又曰：‘國君五月而葬，此止於三月，不特制爲國君服者，辟天子也。諸侯之大夫爲天子繐衰，既葬除之，特制之服也。’錫恭按，此說非也。信如敖說，則畿內之民服天子宜無所辟矣，何以亦齊衰三月乎？",
            "对应经文": "寄公爲所寓",
            "对应序号": "100048"
        },
        {
            "内容": "【沈氏彤曰】注：‘三月而藏其服，至葬又更服之，既葬而除之。’按，《小記》，爲兄弟既除喪已，及其葬也，反服其服，此爲緩葬。而服除者，言‘則服除於葬之先’者，亦可例推。注葢本此。",
            "对应经文": "寄公爲所寓",
            "对应序号": "100048"
        },
        {
            "内容": "【蔡氏德晉曰】按，郝仲輿謂：‘先王盛世，何得有寄公？此蓋衰世之禮。’其説近是而未盡也。蓋封建肇於黄、農，厯唐、虞、夏、商，治亂不一，故禹會諸侯於塗山，執玉帛者萬國，至周初止千八百國而已。則其間失國而爲寄公者必多，而寄公爲所寓之君服，其由來舊矣。周之制禮，非用於一時，寄公爲所寓之君服，既合於理，而可爲衰世用，先王固宜存之於經而不削也。胡氏培翚曰：‘寄公有被天子削地而失國者，則盛世固有之。’",
            "对应经文": "寄公爲所寓",
            "对应序号": "100048"
        },
        {
            "内容": "【鄭氏珍曰】或曰：‘周公之時，諸侯新建，大小相維，不遽有侵併之事，而爲失國之君制所寓之服何？’曰：‘五服制度，《虞書》已著，如喪三載。《檀弓》亦云“古者不降”，爲正爲義，皆荀子所謂　未知其所由來者。前代久有成規，姬公因定爲周典耳。若封建之世，及其陵遲，兼弱侵小，勢必不免。大禹塗山，伊尹獻令，晩季存者，當類《春秋》。卽如一齊地也，厯爽鳩、季萴、伯陵、蒲姑，而後太公因之，非明徵與？聖人立法，要周常變，此非所致疑者。",
            "对应经文": "寄公爲所寓",
            "对应序号": "100048"
        },
        {
            "内容": "【王氏士讓曰】與民同，亦寄公自處然爾，其素寓之君，則以客禮待之。《喪大記》‘君之喪，未小歛，爲寄公、國賓出’，‘君拜寄公、國賓於位’，‘夫人爲寄公夫人出’，‘夫人亦拜寄公夫人於堂上’是也。",
            "对应经文": "寄公爲所寓",
            "对应序号": "100048"
        },
        {
            "内容": "【疏】此與大宗同宗親，如寄公爲所寓，故次在此。言‘丈夫、婦人’者，謂同宗男子、女子皆爲大宗子並宗子母、妻齊衰三月也。○注○此經爲宗子，謂與大宗別高祖之人皆服三月也。按，《斬章》女子子在室，及女反在父室者，又《不杖章》中歸宗婦人，爲當家小宗親者期，爲大宗疏者三月也。云‘宗子繼別之後’者，按，《喪服小記》及《大傳》云‘繼別爲大宗’，又云‘有五世則遷之宗’，小宗有四是也。有百世不遷之宗，繼別爲大宗是也。云‘所謂大宗也’者，即上文‘大宗者尊之統’是也。○傳○傳以丈夫、婦人與宗子服絕，而越大功、小功，與曾祖同，怪其大重，故問比例，‘何以服齊衰三月’。云‘尊祖也’至‘之義也’，答辭也。‘祖’謂別子爲祖，百世不遷之祖。當祭之日，同宗皆來陪位及助祭，故云‘尊祖也’。云‘尊祖故敬宗’者，是百世不遷之宗，大宗者尊之統，故同宗敬之。云‘敬宗者尊祖之義也’者，以宗子奉事別子之祖，是尊祖之義也。‘宗子之母在則不爲宗子之妻服也’者，謂宗子父已卒，宗子主其祭。《王制》云‘八十齊喪之事不與’，則母七十亦不與。今宗子母在，未年七十，母自與祭，母死，宗人爲之服。宗子母七十已上，則宗子妻得與祭，宗人乃爲宗子妻服，故云然也。必爲宗子母、妻服者，以宗子燕食族人於堂，其母、妻亦燕食族人之婦於房，皆序以昭穆，故族人爲之服也。",
            "对应经文": "丈夫、婦人",
            "对应序号": "100049"
        },
        {
            "内容": "【《通典》馬融曰】丈夫、婦人，謂一族男子，皆爲宗子、母，與妻。",
            "对应经文": "丈夫、婦人",
            "对应序号": "100049"
        },
        {
            "内容": "【王肅曰】此謂族人無復五屬者，反爲其宗子服也。",
            "对应经文": "丈夫、婦人",
            "对应序号": "100049"
        },
        {
            "内容": "【雷次宗曰】言尊祖敬宗，明祖已歿也，無由施於尊雷，‘雷’字誤，《讀禮通考》引作‘者’因敬宗以致尊祖之心。",
            "对应经文": "丈夫、婦人",
            "对应序号": "100049"
        },
        {
            "内容": "【李氏如圭曰】宗子有君族之道，故族人皆爲齊衰三月。其在五屬之内，則三月之後，自以本服終之。宗子之母、妻統族人之婦，故族人亦爲之服。《曾子問》曰：‘宗子雖七十，無無主婦義。’由於此。○傳○無二統故也。下記‘宗子不孤爲殤’則族人不爲之服。孤爲殤者乃服之義亦猶此。李氏又曰：‘宗子母在，雖不爲宗子之妻服，然舅没則姑老，宗子之妻收族承祭之重，異于他人，故宗子母在，得爲妻禫。’錫恭按，此說非也。《小記》言‘宗子母在爲妻禫’者，爲妻本禫，嫌於宗子母在，則宗子之妻不尊，而不得禫，故特記此以著之，則爲妻禫者，正其同於他人，而非異於他人也。今不錄。",
            "对应经文": "丈夫、婦人",
            "对应序号": "100049"
        },
        {
            "内容": "【敖氏繼公曰】别子爲祖，繼别爲宗。祖者，己之所自出也，尊之重本也。然其尊祖之誠無由自盡，故於敬宗見之。葢敬其爲别子之後者，乃所以尊别子也。故曰‘敬宗者，尊祖之義也’。此爲宗子與其母妻服，皆敬宗之事，故傳言之。宗子之母在，則不爲宗子之妻服者，謂族人於宗子之妻，其服與否，惟以母之在不在爲節，則宗子之母雖老而妻代主家事，若先其母而卒，族人亦不爲此服，葢其母尚在故也。此義與宗子不孤而死，族人不以宗子服之者，意實相類。敖又曰：‘婦人者，謂絶屬之女子子在室者及宗婦也。’錫恭按，所云‘宗婦’，蓋謂異姓來嫁者也。夫異姓也，而何以服宗子耶？不數嫁者歸宗而數來婦，非宗道也。",
            "对应经文": "丈夫、婦人",
            "对应序号": "100049"
        },
        {
            "内容": "【顧氏炎武曰】《正義》錫恭按，即賈疏謂母年未七十尚與祭，非也。《祭統》曰：‘夫祭也者，必夫婦親之。’是以舅歿而姑老，明其不與祭矣。雖老，固嘗爲主祭之人，而禮無二敬，故爲宗子之母服，則不爲妻服。○杜氏《通典》有‘夫爲祖、曾祖、髙祖父母持重妻從服議’一條云：‘孔瑚問虞喜曰：假使玄孫爲後，玄孫之婦從服期，曾孫之婦尚存，纔緦麻。近輕逺重，情實有疑。’喜荅曰：‘有嫡子者無嫡孫。又，若爲宗子母服，則不服宗子婦。以此推之，若玄孫爲後而其母尚存，玄孫之婦猶爲庶，不得傳重，傳重之服理當在姑矣。’宋庾蔚之謂：‘舅歿則姑老，是授祭事於子婦。至於祖服，自以姑爲嫡。’與此條之意互相發明。",
            "对应经文": "丈夫、婦人",
            "对应序号": "100049"
        },
        {
            "内容": "【褚氏寅亮曰】尊祖故敬宗，以曾、高之服服宗子，是敬宗也。所以然者，以宗子傳先祖之重，祖宜尊，故宗宜敬也。",
            "对应经文": "丈夫、婦人",
            "对应序号": "100049"
        },
        {
            "内容": "【盛氏世佐曰】族人爲宗子之母妻服，猶臣服君之母妻之義也。此服因宗而生，不因嫂叔而生，故丈夫於宗子之母妻，婦人於宗子，雖或有在嫂叔之倫者，無不服也。敖説非。敖曰：‘丈夫、婦人於宗子、宗子之母妻，若在嫂叔之列者則不服之。’錫恭按，盛氏駁敖說是矣。然其釋經婦人兼有異姓來嫁，故此婦人於宗子仍用敖說而不辨，則去疾猶未盡也。",
            "对应经文": "丈夫、婦人",
            "对应序号": "100049"
        },
        {
            "内容": "【程氏瑤田曰】‘丈夫婦人’並指同姓者言，故謂婦人爲在室者。若異姓婦人，以路人來與夫牉合，其從夫之服舅姑期年，夫之祖父母大功，於夫之昆弟且無服，無緣從夫服宗子獨厚之。同姓婦人爲同姓從宗合族屬之事，故女服必與男同。",
            "对应经文": "丈夫、婦人",
            "对应序号": "100049"
        },
        {
            "内容": "【鄭氏珍曰】按，丈夫婦人者，對稱男女之美名也。經《大功章》‘姪，丈夫婦人報’，《殤小功章》‘爲姪庶孫丈夫婦人之長殤’，《小功章》‘從母丈夫婦人報’，與此凡四條。必稱之‘丈夫婦人’者，文　不屬所生，則不可言‘子’、‘女子子’。而女一邊有已嫁者在內，又不可言‘男子’、‘女子’，故以男女之美名稱之，見同宗服宗子、姑服姪、姪服姑、姊妹之子服從母、從母服姊妹之子，皆男女不殊，又以見女之服者，在室及已嫁亦皆不殊。賈疏‘爲姪’條云‘言婦人見嫁岀，言丈夫亦見長大之稱’，未通考經例，失之矣。鄭注此‘婦人’必加‘歸宗’二字者，所以明嫁女服大宗之故，非爲姑與從母爲報服也。敖氏乃謂，此婦人是絕屬之女子子在室及宗婦，如此則是服大宗者惟在室女子，其適人者不服。夫女子適人，不降其祖。絕屬者服大宗，所以尊祖也，謂適人卽不尊祖，可乎？婦人從夫服夫黨，例降一等。夫旣三月，則無可降。若此婦人內有宗婦，是服夫黨與夫同，於經例不合，且經四言‘丈夫婦人同’，不宜此婦人獨異。敖氏《小　功章》注云‘經凡三以丈夫婦人連文，少計一文而所指各異’，非也。明劉績於《小功章》‘丈夫婦人’更誤合上‘從母’讀之，主以丈夫爲從母之夫，其作《三禮圖》剏加從母夫婦小功之服，則益悖矣。",
            "对应经文": "丈夫、婦人",
            "对应序号": "100049"
        },
        {
            "内容": "【疏】舊君，舊蒙恩深，以對於父，今雖退歸田野，不忘舊德，故次在宗子之下也。但爲舊君有二：一則致仕，二則待放未去。此則致仕者也。不云‘舊臣’，而云‘舊君’者，若云‘舊臣’，言謂舊君爲之，殿本‘言’作‘嫌’非《喪服》體例，故云‘舊君’。若《斬章》云‘父’、‘君’者，則臣、子爲之。此不復言臣，法如君也。○傳○云‘爲舊君者孰謂也’者，此經上下臣爲舊君有二，故發問云‘孰謂’也。云‘仕焉而已者也’者，答辭也。傳意以下爲舊君，是待放之臣，以此爲致仕之臣也。云‘何以服齊衰三月’者，怪其舊服斬衰，今服三月也。云‘言與民同也’者，以本義合，且今義已斷，故抑之使與民同也。云‘君之母妻則小君也’者，雖前後不得同時，皆是小君，故齊衰三月，恩深於人故也。○注○云‘仕焉而已’者，謂‘老若有廢疾而致仕者也’者，此解‘仕焉而已’，有仕已老者，《曲禮》云‘大夫七十而致仕’。云‘有廢疾’者，謂未七十而有廢疾，亦致仕，是致仕之中有二也。云‘爲小君服者，恩深於民也’者，下文庶人爲國君，無小君，是恩淺；此爲小君，是恩深於民也。",
            "对应经文": "爲舊君、君",
            "对应序号": "100050"
        },
        {
            "内容": "【《通典》陳詮曰】仕焉者，凡仕者‘而已’者，致仕也。",
            "对应经文": "爲舊君、君",
            "对应序号": "100050"
        },
        {
            "内容": "【又雷次宗曰】身既反昔服，亦同人，蓋謙遠之情，居身之道也。然恩紀內結，實異餘人，故爰及母妻也。",
            "对应经文": "爲舊君、君",
            "对应序号": "100050"
        },
        {
            "内容": "【又】咸康末，殷泉源問：‘天子、諸侯，臣致仕服有同異？’范宣答云：‘夫禮制殘缺，天子之典多不全具，唯國君之禮往往有之。臣之致仕，則爲舊君齊縗三月，天子之臣則亦然矣。天子之與國君，雖名號差異，至於臣子奉之，與王者無殊矣。何以明之？《公羊傳》曰，以諸侯踰年稱卽位，亦知天子之踰年稱卽位。以天子三年然後稱王，亦知諸侯於其封內三年稱子。比例如此，則臣服之制同矣。’",
            "对应经文": "爲舊君、君",
            "对应序号": "100050"
        },
        {
            "内容": "【又】穆帝崩，前尚書郎曹躭等奔赴，皆服齊縗。詔書侍御史喻希表彈其失，禮博士孔恢等議云：‘禮無解職厭降之文，令有去官從本官之品。典律並愆，軌訓有違。按，躭等並以凡才，著蒙榮飾，或濯纓清波，不能仰遵王度，自同隸人，愆義違則，虧黷王猷。請以見事免躭等所覆，除官。’曹躭上表自理曰：‘臣聞君喪之禮，貴賤不同。禮，臣爲君斬縗，仕焉而已，爲舊君齊縗。爵祿既絕，朝見既替，蓋以疏賤於親貴，故降其制也。又《國喪儀注》：居職者朝夕臨，去職者朔望臨。禮，哭泣之節，各稱其服，哭輕則服不得重。據令，去職之臣朔望哭，宜爲舊君服齊縗。是以臣前率而行之，不敢有加。臣服齊縗，哭臨殿庭，踰月歷旬，外內監司莫之或譏，及至梓宫將幸山陵，諸官來赴，服斬者多，此皆意存於重而不原於制，遂使親疏貴賤無有等差。曾參欲勿除父母之喪，仲尼患其過制。今去官者服在官者之服，固爲過制，非聖哲所許。而不推古今正禮難臣，若難者有證，臣對無據，甘受違制。’",
            "对应经文": "爲舊君、君",
            "对应序号": "100050"
        },
        {
            "内容": "【李氏如圭曰】仕焉而已，則釋斬而齊者，别親疏、明貴賤也。案，《士相見禮》，凡自稱于君，‘宅者在邦則曰“市井之臣”，在野則曰“草莽之臣”’。宅者，謂致仕者也。孟子曰：‘在國曰“市井之臣”，在野曰“草莽之臣”，皆謂庶人。’宅者稱謂與庶人正同，故其服亦同也。錫恭按，惟其自同於庶人，故稱謂與庶人同，而其服亦同也。",
            "对应经文": "爲舊君、君",
            "对应序号": "100050"
        },
        {
            "内容": "【敖氏繼公曰】在國而云舊君者，明其不見爲臣也。此服大夫、士同之。○又曰：此嘗仕矣，今又在國，其服宜異於民。乃亦齊衰三月者，葢不在其位，則不宜服斬以同於見爲臣者。而臣於君又無期服，故但齊衰三月，而不嫌其與民同也。然又爲小君服，則亦異於民矣。",
            "对应经文": "爲舊君、君",
            "对应序号": "100050"
        },
        {
            "内容": "【顧氏炎武曰】與民同者，爲其君齊衰三月也。不與民同者，君之母妻民不服，而嘗仕者獨爲之服也。古之卿大夫有見小君之禮，如‘成公九年，季文子如宋致女，復命，公享之，穆姜出於房，再拜’是也而妻之爵服，則又君夫人命之，是以不容無服。錫恭按，此二者亦足見恩深於民矣。",
            "对应经文": "爲舊君、君",
            "对应序号": "100050"
        },
        {
            "内容": "【吳氏廷華曰】君臣之恩，惟此及斬二服。舊君義不當服斬，則與民同而已。",
            "对应经文": "爲舊君、君",
            "对应序号": "100050"
        },
        {
            "内容": "【胡氏培翚曰】傳以母妻爲小君，似專指國君言。張氏惠言謂君爲有地之君，兼天子、諸侯及大夫言，似亦可通。據《雜記》云：‘違諸侯之大夫不反服，違大夫之諸侯不反服。’則大夫之臣亦爲舊君服也。錫恭按，傳稱小君，似專指國君言者，舉中以見上下也。考《斬衰章》‘爲君’上兼天子，下兼卿大夫，有采地者爲君，斬衰者皆當爲小君服期，是《不杖期章》‘君之母妻’亦上兼天子之后，下兼卿大夫內子也，見爲臣者爲君斬，爲小君期，則致仕者降服皆當爲齊衰三月，而小君亦非專指國君夫人。天子之臣爲王后，大夫之臣爲內子，不當有異也。",
            "对应经文": "爲舊君、君",
            "对应序号": "100050"
        },
        {
            "内容": "【鄭氏珍曰】致仕不盡因老若廢疾，然老疾自是其常，舉常可以賅變，且古人進退以禮，託故隱身，要不外老疾二端。錫恭按，此爲吳氏紱說而發。吳氏云：‘古大臣進退不苟，微嫌細故則奉身而退。如子文三仕三已，柳下惠三黜可見也。鄭注專以老與廢疾爲致仕，似未該。’吳說如此，駁吳所以伸注也。",
            "对应经文": "爲舊君、君",
            "对应序号": "100050"
        },
        {
            "内容": "【凌氏曙曰】《宋書 禮志》，魏世或爲舊君服三年者，至晉泰始四年，以尚書何禎奏，始依古典。論曰：後世以意改更禮制，而先王之精義亡矣。如致仕之臣爲舊君服三年者，厲在位之臣而抑致仕之臣也。一致仕便同於民，始知在朝之臣所以高爵厚祿者，爲其共襄治道也。反是，則不異於齊民矣。況君臣本以義合，故《斬衰》之章有正有義，今已致仕，是君臣之義已暌，於其反初服之時，一其制而同於民。民者，無位之稱，今已無位，而不得上同於卿大夫矣，然又不能與民盡同者，故爲小君有服，是恩深於民也。在舊君亦甘心服此者，示其謙違之情，不敢與廷臣抗行耳。昔晉穆帝崩，尚書郎曹躭等奔赴，皆服齊衰，治書侍禦史喻希表彈其失禮，曹躭自理曰：‘《國喪儀注》，居職者朝夕臨，去職者朔望臨。今去官者服在官之服，固爲過制，非聖喆所許。’此後世不爲舊君服三年之證。是以《喪服》傳曰：‘爲舊君孰謂也？仕焉而已者也。何以服齊衰三月也？言與民同也。君之母妻則小君也。’古典固如是矣，奈何至魏而易之？晉人猶有持此議者，虞喜曰：‘廢疾沈淪，罔同人伍，不淪臣道，齊衰三月可也。’老而致仕，臣禮既全，恩紀無替，自應三年，不得三月，此亦承魏世之誤，而發此議。揆之喪服，禮意乖矣。",
            "对应经文": "爲舊君、君",
            "对应序号": "100050"
        },
        {
            "内容": "【釋文】圻內，巨衣反，本又作畿，同。盧氏文弨曰：注疏本‘圻’作‘畿’",
            "对应经文": "庶人爲國君",
            "对应序号": "100051"
        },
        {
            "内容": "【疏】案《論語》云：‘民可使由之，不可使知之。’注云：‘民者，冥也，其見人道遠。’案《王制》云：‘庶人在官者，其祿以是爲差也。’庶人謂府史胥徒。經不言民而言庶人，庶人或有在官者，據在官者而言之。《檀弓》云：‘君之喪，諸達官之長杖。’謂士大夫爲君杖，則庶人不爲君杖，斬則下同於民三月也。錫恭按，庶人爲民與在官者之通稱。注云‘庶人或有在官者’，言‘或有’則不盡在官也。不在官者，民也。疏云‘下同於民’，說成庶人與民爲二矣，非云‘天子畿內之民亦如之’者，以其畿外上公五百里，侯四百里已下，其民皆服君三月，則畿內千里，是專屬天子，故知爲天子亦如諸侯之境內也。",
            "对应经文": "庶人爲國君",
            "对应序号": "100051"
        },
        {
            "内容": "【《白虎通》】禮，庶人爲國君服齊衰三月。王者崩，京師之民喪三月何？民賤而王貴，故三月而已。禮不下庶人，所以爲民制服何？禮不下庶人者，尊卑制度也。服者，恩從内發，故爲之制也。《白虎通》又云：‘天子七月而葬，諸侯五月而葬者，則民始哭素服，先葬三月成齊衰，期月以成禮葬君也。’錫恭按，上‘寄公爲所寓’注云：‘三月而藏服，至葬又更服之，既葬而除之。’鄭君意，所寓者諸侯也，葬以五月，而寄公服止三月，故藏服待葬也。寄公同於民，則民亦如之。鄭義如此，則先葬三月而成服，鄭君所不取也。所以不取者，服以表哀，有先重後輕者矣，未有先輕而後重也。",
            "对应经文": "庶人爲國君",
            "对应序号": "100051"
        },
        {
            "内容": "【《通典》馬融曰】眾人爲國君服齊衰三月也。",
            "对应经文": "庶人爲國君",
            "对应序号": "100051"
        },
        {
            "内容": "【褚氏寅亮曰】注云‘庶人或有在官’者，言‘或’，解經不言民而言庶人之義。言民之中卽有在官，庶人亦止同民三月，不服斬也，故言‘或’以包之。敖氏誤會註意，乃云非在官者不服，謬也。夫服疇食德，繄誰之賜，乃竟若是恝乎？又謂非當家者不服，尤謬。寧有父兄君其君，而子弟不君其君者乎？而父兄亦竟晏然聽之已乎？是敎之爲亂民也。此等關係名敎匪細，不可不亟爲辨正。",
            "对应经文": "庶人爲國君",
            "对应序号": "100051"
        },
        {
            "内容": "【胡氏培翚曰】此服男女同之。",
            "对应经文": "庶人爲國君",
            "对应序号": "100051"
        },
        {
            "内容": "【又曰】傳屢言‘與民同’，則齊衰三月乃庶人本服，以其分與臣異，不可服斬，又不可以輕服服君也。",
            "对应经文": "庶人爲國君",
            "对应序号": "100051"
        },
        {
            "内容": "【鄭氏珍曰】經岀諸侯爲天子斬衰，諸侯之大夫爲天子繐衰，則諸侯國之士民不服天子矣。侯國之士民不服天子何？其國之君已至尊，天子則至尊之至尊也，不敢服，故不服。然則畿內士民何以服天子？人有一君，畿内士民舍天子別無君，故服天子。若士，則天子之臣固服斬也。此經已關畿內之民。《詩》言‘王國禮多’，稱天子之國，自畿內庶人言之，天子固其國君也。《檀弓》云，天子崩，‘七日國中男女服’，所謂國中卽畿內。鄭注明經所包，非補其不備也。敖氏因經文不著畿內服天子，斷此篇主爲侯國作，謬甚。錫恭按，《私箋》謂此注明經所包，甚是。蓋以《斬衰章》‘君’注校之，彼君爲天子諸侯及有地卿大夫，而此爲天子諸侯言，外見有地卿大夫，其地之庶人無服也。",
            "对应经文": "庶人爲國君",
            "对应序号": "100051"
        },
        {
            "内容": "【又曰】疏謂上下四經據繼土地言。國君不繼土地，則不言國。見‘大夫爲舊君’下余以四經言各有當，疏說非經意也。大夫雖有地，不得稱國。上經之君兼大夫在内，故稱‘爲舊君’。庶民有居采地者，要皆天子、諸侯之民，不服受采之大夫，而服其國君。故此經言國君，見非國君者，雖得稱君，庶人不服也。王朝之卿大夫受封畿內者，與外諸侯同是國君，不得與，但食采不繼世者並論下經‘大夫在外其妻長子爲舊國君’文主大夫在外，故言‘舊國’以別在外之新國也。‘大夫爲舊君’文旣主大夫，自是服天子、諸侯，無嫌非國君，故止言舊君也。",
            "对应经文": "庶人爲國君",
            "对应序号": "100051"
        },
        {
            "内容": "【《通典》《石渠禮》曰】‘諸侯之大夫爲天子，大夫之臣爲國君，服何？’戴聖對曰：‘諸侯之大夫爲天子當繐縗，既葬除之，以時接見於天子，故既葬除之。大夫之臣無接見之義，不當爲國君也。’聞人通漢對曰：‘大夫之臣，陪臣也，未聞其爲國君也。’又問：‘庶人尚有服，大夫臣食禄反無服，何也？’聞人通漢對曰：‘《記》云：仕於家，出鄉不與士齒，是庶人在官也。當從庶人之爲國君三月服制。曰從庶人服是也。’又問曰：‘諸侯大夫以時接見天子，故服。今諸侯大夫臣亦有時接見於諸侯不？’聖對曰：‘諸侯大夫臣無接見諸侯義。諸侯有時使臣奉賀，乃非常也，不得爲接見。至於大夫，有年獻於君，君不見，亦非接見也。’侍郎臣臨、待詔聞人通漢等皆以爲有接見義。",
            "对应经文": "庶人爲國君",
            "对应序号": "100051"
        },
        {
            "内容": "【陳氏立曰】大夫之臣爲諸侯服，《通典》引《石渠禮》論當從庶人爲國君三月服。然則王圻內食采之陪臣爲天子，宜從庶人爲國君之服矣。錫恭按，此服自是庶人爲國君之常，與陪臣無預也又《雜記》‘外宗爲君夫人猶內宗也’，注曰：‘其無服而嫁於庶人，從爲國君。’則內外宗女嫁於庶人，亦如國君服齊衰三月矣。",
            "对应经文": "庶人爲國君",
            "对应序号": "100051"
        },
        {
            "内容": "【吳氏紱曰】庶人爲君之母妻無服。錫恭按，上經‘君之母妻’注曰：‘爲小君服者恩深於民。’是鄭君之意，謂民與小君無服也。吳氏說是。",
            "对应经文": "庶人爲國君",
            "对应序号": "100051"
        },
        {
            "内容": "【疏】此大夫在外，不言爲本君服與不服者。案《雜記》云：‘違諸侯之大夫不反服，違大夫之諸侯不反服。’以其尊卑不敵。若然，其君尊卑敵，乃反服舊君服。則此大夫已去他國，不言服者，是其君尊卑不敵，不反服者也，錫恭按，疏言如此，言外見尊卑敵者當反服也。近儒多言疏誤，然疏誤在修詞偏重，而於禮例固不誤也是以直言其妻、長子爲舊國君，注云‘在外待放已去者’。知是待放已去者，對上下文而知。以其上傳以爲‘仕焉而已’，下傳云‘而猶未絕’，此傳云‘長子言未去’，明身是已去他國，與本國絕者，故鄭云‘待放已去者’也。○傳○並服而問者，怪其重，何者，妻本從夫服君，今夫已絕，妻不合服而服之。長子本爲君斬者，亦大夫之子得行大夫禮，從父而服之，今父已絕於君，亦當不服矣，而皆服衰三月，曹氏元弼曰：‘衰’上脫‘齊’字故發問也。○注○云‘妻雖從夫而出，古者大夫不外娶’者，鄭欲解傳云‘妻言與民同’之意。以古者不外娶，是當國娶婦，婦是當國之女，今身與妻俱出他國，大夫雖絕而妻歸宗，往來猶是本國之民。其歸者，則《期章》云‘爲昆弟之爲父後者’，‘曰小宗’者是也。云‘《春秋》’者，案《春秋公羊傳》莊二十七年‘莒慶來逆叔姬’，《傳》曰：‘大夫越竟逆女，非禮。’彼云婦，此云女，鄭以義言之，以其未至夫家，故云女。引之者，證古者大夫不外娶之事。云‘君臣有合離之義’者，謂諫爭從臣，是有義則合，三諫不從，是無義則離，子既隨父，故去，可以無服矣。",
            "对应经文": "傳：何以服",
            "对应序号": "100053"
        },
        {
            "内容": "【《通典》漢石渠禮議】戴聖曰：‘大夫在外者，三諫不從而去，君不絕其祿位，使其嫡子奉其宗廟。言“長子”者，重長子也。承宗廟宜以長子爲文。’蕭大傳曰：‘長子者，先祖之遺體也。大夫在外，不得親祭，故以重者爲文。’宣帝制曰：‘以在，故言長子。’錫恭按，此與下經‘舊君’，注皆謂‘待放者也’，而有已去未去之分。下傳所云‘君掃其宗廟’，未去者。如是已去者，亦有之。《孟子 離婁篇》，‘有故而去，則君使人導之出疆’，又先於其所往，是待放已去者也。下文云‘去三年不反，然後收其田里’，則前此不收其田里也。田，粢盛之所出；里，宗廟之所在。則不收其田里，即掃其宗廟之謂也。故云，已去者亦有之也。戴氏聖所云，即《孟子 離婁篇》之義，與下經‘舊君’自別。彼爲未去，此爲已去也。",
            "对应经文": "傳：何以服",
            "对应序号": "100053"
        },
        {
            "内容": "【又】晉賀循按，鄭注《喪服》云：‘凡妻從夫降一等。夫合三月，則妻宜無服，而猶三月者，古者大夫不外娶，其妻則本國之女也。雖從夫而出，婦人歸宗，往來猶人，故從人服也。長子有服，謂未去者也。循以爲，以道去君，非罪之，重其子尚可以留，值君薨則服也。’",
            "对应经文": "傳：何以服",
            "对应序号": "100053"
        },
        {
            "内容": "【又】崇氏問曰：‘齊縗三月，大夫在外，其妻、長子爲舊君。大夫去適他國，便爲其所適國君服，於本國絕矣。妻從夫，當爲後君服，舊寧以爲人乎？以爲宜與長子未去者同耳。’淳于睿答：‘若妻未去，自若人也，不爲舊君也。’錫恭按，淳于氏意，未去者不爲舊君，則經稱舊國君者，爲已去者也。此與鄭君義合者也。",
            "对应经文": "傳：何以服",
            "对应序号": "100053"
        },
        {
            "内容": "【孔氏穎達《檀弓正義》】三諫不從，以禮去者，若已有祿恩重者，雖放出仕他國，而所仕者敵，則猶反服。錫恭按，此可證大夫在外者之反服。",
            "对应经文": "傳：何以服",
            "对应序号": "100053"
        },
        {
            "内容": "【李氏如圭曰】長子言未去，則妻已去矣。錫恭按，此語可正鄭昕、淳于睿之謬長子未去，固從庶人之服，而特著之者，以大夫之適子爲君得服士服，嫌大夫已去猶爲君斬也。士之妻服舊國君，與大夫妻同，經欲明大夫長子之服，故主大夫而言耳。大夫之庶子、士之子，未去則庶人服之，已去則皆不服。上下條曰‘舊君’，此曰‘舊國君’者，以在其國，而服之義繋于國，故與庶人爲國君之文同。錫恭按，長子未去，固在其國也。惟猶之在其國，故鄭君云‘猶民’。",
            "对应经文": "傳：何以服",
            "对应序号": "100053"
        },
        {
            "内容": "【萬氏斯同曰】此條大夫既放，其妻與長子皆服齊衰三月可知也。凡經文互見者，皆當參考。錫恭按，萬說是矣。下‘舊君’注云：‘妻子自若民也。’則上‘舊君’亦妻子自若民也。經特著於此者，此大夫已去者也。嫌不服，故著其服，由已去者，而未去者可推也，由待放者而致仕者可推也。至上經‘舊君’中有大夫君，則其妻、長子無服，又不可概論也。",
            "对应经文": "傳：何以服",
            "对应序号": "100053"
        },
        {
            "内容": "【吳氏廷華曰】不言士之妻、長子，可知。",
            "对应经文": "傳：何以服",
            "对应序号": "100053"
        },
        {
            "内容": "【沈氏彤曰】不直言舊君，而言舊國君，以上庶人稱國君，妻長子同於民，則亦當稱國君也。舊國君，據大夫在外立文也。",
            "对应经文": "傳：何以服",
            "对应序号": "100053"
        },
        {
            "内容": "【胡氏培翚曰】此條主言大夫之妻長子服，故不言大夫之服，傳亦不言之，至大夫恩義未絕，在外亦服齊衰三月，《雜記》所云‘反服’是也。錫恭按，賈疏云：‘此大夫在外，不言爲本君服與不服，以有尊卑不敵，不反服者也。’然經既云‘大夫’，不當有違大夫，及之大夫者，胡氏說爲長，惟胡氏又云‘若恩義已絕，則雖所仕之君尊卑敵亦不服，其妻子亦不得服於國中矣’，按，此是禮教廢壞後事，經者道其常，非禮經所宜有也。",
            "对应经文": "傳：何以服",
            "对应序号": "100053"
        },
        {
            "内容": "【疏】此則《期章》云‘必嘗同居，然後爲異居’者也。但章皆有傳，維‘庶人爲國君’及此繼父不傳者，以其庶人已於寄公與上下舊君釋訖，繼父已於《期章》釋了，是以皆不言也。",
            "对应经文": "繼父不同居",
            "对应序号": "100054"
        },
        {
            "内容": "【《通典》】大唐聖曆元年，太子左庶子王方慶嘗書問太子文學徐堅曰：‘女子年幼小而早孤，其母貧窶，不能守志，攜以適人，爲後夫之所鞠養，及長出嫁，不復同居。今母後夫亡，欲制繼父服，不知可否？人間此例甚眾，至於服紀有何等差，前代通儒若爲議論？’堅答曰：‘《儀禮 喪服》經：繼父同居，齊縗周，謂子無大功之親，與之適人，所適亦無大功之親，而所適者以貨財爲之築宫廟，歲時使之祀焉者也。鄭玄曰：大功之親，同財者也。築宫廟於家之門外，神不歆非族也。以恩服耳，未嘗同居卽不服也。《小戴禮記》，繼父服並有明文，斯禮經之正說也。至於馬融、王肅、賀循等，並稱大儒達禮，更無異文，唯傅玄著書，以爲父無可繼之理，不當制服，此禮焚書之後俗儒妄造也。袁準作論，亦以爲此則自制父也，亂名之大者。竊以父猶天也，愛敬斯極，豈宜靦貌繼以他人哉？然而藐爾窮孤，不能自立，既隨其母託命他宗，本族無養之人，因託得存，其繼嗣在生也，實賴其長育。及其死也，頓同之行路，重其生而輕其死，篤其始而薄其終，稱情立文豈應如是？故袁、傅之駮不可爲同居者施焉。昔朋友之死，同爨之喪，並制緦麻，詳諸經典，比之於此，蓋亦何嫌？繼父之服，宜依正禮。錫恭按，此上難袁準之駁，文主丈夫，故云‘因讬得存其繼嗣’，此下乃論女子今女子母攜重適人，寄養他門，所適慈流，情均膝下，長而出嫁，始不同居，此則筓總之儀無不畢備，錫恭按，‘必’徐氏《通考》引作‘畢’與築宫立廟無異焉，蓋有繼父之道也。戴德《喪服記》曰：‘女子子適人者，爲繼父服齊縗三月，不分別同居異居。’梁氏《集說》亦云：‘女子子適人者服繼父，與不同居者服同。今爲服齊縗三月，竊爲折衷。’方慶深善此答。錫恭按，母嫁并攜其男女，則徐氏所答者得禮之正矣。若有女無男，繼父無爲女子筑宮廟之理，似始即不同居矣，其當爲不同居繼父與？俟考。",
            "对应经文": "繼父不同居",
            "对应序号": "100054"
        },
        {
            "内容": "【敖氏继公曰】爲繼父同居者期，而爲異居者不降一等爲大功，乃服此服者，恩同於父，不敢以卑服褻之也。繼父於子同居異居皆不爲服，知不爲服者，二章無報文，且齊衰三月不可用於卑者也。锡恭按，繼父之服，三月爲正，期年爲加，詳見《期章》。敖以此章爲因同居者而殺，則是以期爲正矣，微有參差。",
            "对应经文": "繼父不同居",
            "对应序号": "100054"
        },
        {
            "内容": "【郝氏敬曰】不同居，謂繼父續生子，使其妻前夫之子別居。昔嘗同居，恩深，故爲齊衰三月。",
            "对应经文": "繼父不同居",
            "对应序号": "100054"
        },
        {
            "内容": "【釋文】恩殺，所界反。",
            "对应经文": "曾祖父母。",
            "对应序号": "100055"
        },
        {
            "内容": "【疏】曾、高本合小功，加至齊衰，故次繼父之下。此經直云曾祖，不言高祖，案下《緦麻章》鄭注云‘族祖父者，亦高祖之孫’，則高祖有服明矣。是以此注亦兼曾、高而說也。若然，此曾祖之內合有高祖可知。不言者，見其同服故也。○傳○云‘何以齊衰三月也’者，問者怪其三月大輕，齊衰又重，故發問也。云‘小功者兄弟之服也’，案下記傳云，凡小功已下爲兄弟，是以云‘小功者兄弟之服也’。云‘不敢以兄弟之服服至尊也’者，傳釋服齊衰之意也。○注○云‘正言小功者，服之數盡於五’者，自斬至緦是也。云‘則高祖宜緦麻，曾祖宜小功也’，據爲父期而言，故《三年問》云：‘何以至期也？曰至親以期斷。是何也？，曰：天地則已易矣，四時則已變矣，其在天地之中，莫不更始焉，以是象之也。’彼又云：‘然則何以三年也？曰：加隆焉爾也。焉使倍之？故再期也。’是本爲父母加隆至三年，故以父爲本而上殺下殺也。是故言爲高祖緦麻者，謂爲父期，爲祖宜大功，曾祖宜小功，高祖宜緦麻。又云‘據祖期’，是爲父加隆三年，爲祖宜期，曾祖宜大功，高祖宜小功，故鄭云高祖、曾祖皆有小功之差。此鄭總釋傳云‘小功者兄弟之服’，其中含有曾、高二祖而言之也。他本‘曾高’作‘高曾’，此依單疏。校勘記云：正與《通典》所引注合。錫恭按，單疏述注，亦先高祖後曾祖，不得以此先曾後高，遂謂單疏所據之本同於《通典》所引注也。阮記須善會又云‘則曾孫玄孫爲之服同也’者，曾祖中既兼有高祖，是以云曾孫、玄孫各爲之齊衰三月也。云‘重其衰麻尊尊也’者，既不以兄弟之服服至尊，故云‘重其衰麻’，謂以義服，六升衰，九升冠，錫恭按，此不當爲義服，辨已見前尊此尊者也。云‘減其日月，恩殺也’者，謂減五月爲三月者，因曾、高於己非一體，恩殺故也。",
            "对应经文": "曾祖父母。",
            "对应序号": "100055"
        },
        {
            "内容": "【李氏如圭曰】‘減其日月’者，減五月爲三月也。‘兄弟’，猶言族親也。記曰：小功以下爲兄弟，與己同出於曾祖者，己皆爲之小功，故不敢以其服服曾祖也。",
            "对应经文": "曾祖父母。",
            "对应序号": "100055"
        },
        {
            "内容": "【敖氏繼公曰】曾，猶言重也，謂祖之上又有祖也。敖氏又曰：‘兄弟之服，大功以下皆是也。小功者，據當爲曽祖之本服言也。’錫恭按，此與傳立異也。傳曰‘小功以下爲兄弟’，故易之爲‘大功以下’。考兄弟與昆弟別，惟《喪服》有此例，而此經於大功之親，未有稱兄弟者。敖說不知何據，不可從也。又謂：‘日月雖減於小功，而衰麻之屬實過於大功，且專爲尊者之服，是以日月之多寡有所不計。’錫恭按，此以恩殺而減其日月，且重彼而減此，所以爲稱情立文，烏得云不計？尤不可從也。",
            "对应经文": "曾祖父母。",
            "对应序号": "100055"
        },
        {
            "内容": "【方氏苞曰】䘮服不及高祖，何也？與曾祖同也。何以知其同？無可殺也。何以知其非無服也？未有旁服以是屬而反遺於正體者也。服之有差，所以責其誠。以義則高曾等重，而㤙亦未見其有差也。後世易曽祖爲五月，高祖三月，而例以小功、緦麻之月數，未逹於先王稱情以立文之義也。錫恭按，《儀禮經傳通解續》：唐貞觀十四年，侍中魏徵奏：‘謹按，高祖、曾祖舊服齊衰三月，請加爲齊衰五月。’《開元禮》爲曾祖父母齊衰五月，高祖父母齊衰三月。",
            "对应经文": "曾祖父母。",
            "对应序号": "100055"
        },
        {
            "内容": "【沈氏彤曰】賈云，義服六升衰，九升冠。按本篇題下疏云：‘曾祖父母計是正服。’但正服合以小功，以尊其祖，不服小功而服齊衰，非本服，故同義服也。彤謂父本服期，而加爲三年，祖本服大功，而加爲期，則三年與期並非本服，將亦不得爲正服與？且爲人後者何以不遂爲義服與？故決知曾祖父母之齊衰三月是正，而非義也。沈氏又云：‘曾祖之所以減至三月者，爲欲與齊衰之加相折除也。葢曾祖之本服小功，加一等則爲大功。大功者，亦兄弟之服也，不敢以服至尊，故又加一等而爲齊衰。父與祖加一等，曾祖恩疏而顧加二等，不可也。故於其本月數而降一等，以月數之降除衰服之加，得加服止一等，視祖之衰服與年月各加一等者，仍有其殺，不嫌于恩之疏而服之重矣。’錫恭按，經言無受，是三月者，以大夫士之葬爲節也。沈說似精而實誤，不可以無辨。",
            "对应经文": "曾祖父母。",
            "对应序号": "100055"
        },
        {
            "内容": "【江氏筠曰】大功乃同財之親，小功係兄弟之服，是五服中親疏一界別也。敖氏謂大功亦爲兄弟服，非矣。",
            "对应经文": "曾祖父母。",
            "对应序号": "100055"
        },
        {
            "内容": "【凌氏曙曰】程瑤田《喪服足徵記 喪服不制高祖玄孫服述》：‘子夏爲曾祖父母立傳之言曰：“小功者，兄弟之服也。不敢以兄弟之服服至尊。”明明於此條中容五月之月數，而不制齊衰五月，但制齊衰三月，殺之而又殺之者，要見得稱情立文。上殺之服限實窮於此，自吾反復言之，其旨昭然若揭矣。鄭君之注曰：“高祖、曾祖皆有小功之差，則曾孫、元孫爲之服同。”義未諦也。’文多不全載論曰：不爲高祖制服，其說紛紛。漢儒以禮服著名，馬融其最也，於《緦麻章》云：‘族祖父，祖之從父昆弟也；族父，從祖昆弟之親也；族祖父，亦高祖之孫。’馬云‘亦’者，己祖爲高祖之孫，此族祖亦爲高祖之孫也。馬云然者，欲推出高祖有服之意也。何也？《緦麻章》‘族曾祖父母、族祖父母、族父母、族昆弟’，此四緦麻與己同出高祖已上，至高祖爲四世，旁亦四世。旁四世有服，於高祖有服明矣。馬鄭之說同也，戴德亦然，可見漢儒舊說皆以爲高祖玄孫之有服也。又，孔疏案《喪服》條例，衰服表恩，若高曾之服本應緦麻、小功，而進以齊衰，踰數等之服，豈非爲尊重而言也？據此又可以證高祖之有服。又從旁殺而推之，族昆弟於己爲三從兄弟，親兄弟服期，一從兄弟大功，再從兄弟小功，三從兄弟緦麻。上至高祖，下至己兄弟，同承高祖之後者也，所謂四世而緦，服之窮也。若由己以上，至高祖爲五世，由已以下，至玄孫亦五世，所以宗有五宗，廟有五廟，服有五服，宗至五而遷，廟至五而毁，服至五而窮也。設高祖無服，服僅四世，可乎？然則高祖之有服又可知。且五服始於斬，終於緦，己爲父三年，爲祖期，爲曾祖大功，爲高祖小功，據服三年而推之，此以加隆而言之者也。若據《三年問》，至親以期爲斷，則己爲父期，爲祖大功，爲曾祖小功，爲高祖宜緦麻，此據本服而言之者也。若據服三年者而推之，則曾祖父母之下，傳當云服大功，而不當云服小功。言大功，則高無不見，言小功，則高曾竝見矣。何也？高祖、曾祖皆有小功之差也。此聖人立言之旨，至精至微，不可以躁率遇之者也。而鄭注之善會傳意，亦千古無匹也。知此則聖人不言爲曾祖大功，而言小功，正見高曾其服之同，凡不見者，以此求之而自得也。夫爲曾祖小功，茍無服兄弟之嫌，則高祖可以緦麻矣。今曾祖不以小功之服服之也，葢曾祖若仍以小功之月數，而加以齊衰，則大重，故月數則準緦麻，而小功之衰則易之以齊衰。曾祖如此，則高祖不得以緦麻服之，何也？由三年推之，高祖固宜小功，旣不可以兄弟之服服曾祖，而可以兄弟之服服高祖乎？然則將何以處此？與曾祖同服齊衰三月，高、曾與己非同體，故服可不依次序減殺。禮窮則同，此聖人之權制也。夫由己而上親父，下親子，三也；以父親祖，以子親孫，五也；以祖親高祖，以孫親玄孫，九也。此鄭氏‘以三爲五，以五爲九’之說也。據此，以曾祖親高祖，以曾孫親玄孫，安得無服？有何未諦乎？程又以爲，玄孫得僃禮於高祖，高祖之年百有四十歲矣，此眞拘泥矣。《祭法》：‘王下祭殤，五嫡子、嫡孫、嫡曾孫、嫡玄孫、嫡來孫。’祭不止於玄孫，而玄孫不爲高祖制服，何也？《左傳》曰：‘及爾玄孫，無有老幼。’如其不見，經傳何以有玄孫之文乎？戴德《變除》云：‘斬衰三年，孫爲祖父後者上通於高祖，自天子達於士，與子爲父同。’玄孫皆不及見高祖，戴德何爲發此例耶？且吾目見今世之五世同堂者不一，其人其高祖之年未及百歲，又何以定於百四十歳而始見玄孫之僃禮乎？",
            "对应经文": "曾祖父母。",
            "对应序号": "100055"
        },
        {
            "内容": "【胡氏培翬曰】近程氏瑤田著《喪服足徵記》，謂高祖玄孫無服，《喪服》經不言高祖玄孫者，不制服也。其說以《大傳》‘四世而緦’數語爲據，云四世而緦，服之窮也，謂曾孫緦麻，服至此以窮也，五世袒免，殺同姓也，謂己爲玄孫無服，但以袒免行事。張氏履辨之云：‘逮見高祖，即以服曾祖齊衰三月者服之，逮見玄孫，即以服曾孫緦麻者服之。經不著，可推而知也。《小記》之“以三爲五，以五爲九”，以己合上下數之，《大傳》之四世、五世不數己，且《大傳》本指旁殺，若謂五世袒免指高祖、玄孫，則正統也，謂之同姓可邪？且上數高祖，下數玄孫，亦止四世，不得數己而爲五世，以己方計其人之世數而爲服之差，固不得自占一世也。《荀子》：“有天下者祭七世。”除太祖、二祧，則高祖爲四世。如程氏說，豈高祖爲五世廟乎？’程氏又云：‘族昆弟之子，自吾曾祖視之，爲昆弟之玄孫，五世袒免者也；自吾高祖視之則六世，親屬竭者也。’張氏辨之云：‘子孫出於己，從下數者也，故視子爲一世，玄孫爲四世，昆弟同出於父，從旁數者也，故視昆弟爲一世，又從旁而下，至昆弟之玄孫爲五世。然昆弟之玄孫雖爲五世，而己之玄孫仍爲四世，不得爲玄孫無服引例也。’其言甚繁不具録，要以張氏之說爲正。",
            "对应经文": "曾祖父母。",
            "对应序号": "100055"
        },
        {
            "内容": "【《通典》晉袁準《正論》】按《禮 喪服》云：爲曾祖父母齊縗三月，自天子至於士，一也。錫恭按，天子謂始受命而王者也。中有諸侯，亦謂始封者祖周則曾祖大功，高祖小功，而云三月者，此通遠祖之言也。今有彭祖之壽，無名之祖存焉。《爾雅》有來孫、雲孫、仍孫、昆孫，有相及者故也。十代之祖在堂，則不可以無服也。郯子曰‘我高祖少昊摯之立也’，非五代祖也。蒯聵禱康叔，自稱曾孫，非四代之曾孫，然則高遠也，無名之祖，希及之矣，故不復分別而重言之也。故三月以著遠祖之服，故齊縗以見高祖以上之服。遠祖尊，故以重服服之；恩殺，故減其月數，故舉三月，則知其遠祖稱曾、高，其服同也。儒者或以爲高祖無服，五屬之文而云無服乎？族祖祖父母緦麻，而曾祖三月乎？",
            "对应经文": "曾祖父母。",
            "对应序号": "100055"
        },
        {
            "内容": "【《日知錄》】宋沈括《夢溪筆談》曰：‘《喪服》但有曾祖、曾孫，而無髙祖、玄孫。或曰：經之所不言則不服。是不然。曾，重也，自祖而上者皆曾祖也，自孫而下者皆曾孫也，雖百世可也。茍有相逮者，則必爲服喪三月，故雖成王之於后稷，亦稱曾孫，而祭禮祝文無逺近皆曰曾孫。’",
            "对应经文": "曾祖父母。",
            "对应序号": "100055"
        },
        {
            "内容": "【李氏如圭曰】曾，猶重也，曾祖以上皆謂之曾祖，曾孫以下皆謂之曾孫，雖成王之於后稷，蒯聵之於康叔，皆稱曾孫。故《喪服》無髙祖玄孫之文，雖十世之祖，茍相逮者，必爲之齊衰三月，《小記》所謂‘親親以三爲五，以五爲九，上殺下殺旁殺而親畢’者，自爲旁親生文。旁親之殺極于九，正統則固無絶道也。不言以五爲七者，因曾祖以上，曾孫以下之服皆同，故略爲一節言之。錫恭按，沈存中、李寶之說既非正解，而又以《小記》‘以三爲五，以五爲九而親畢’爲旁殺生文。然《小記》明言‘上殺下殺旁殺’，非專指旁殺也。故亭林先生錄《夢溪筆談》而刪此語。健庵不能通知舅氏意，并錄已刪者於《通考》中，而寶之謬與之同，皆列禦寇所謂，歧路之中又有歧焉者也。",
            "对应经文": "曾祖父母。",
            "对应序号": "100055"
        },
        {
            "内容": "【顧氏炎武曰】曾祖父母齊衰三月，而不言曾祖父之父母，後人謂之髙祖非經文之脱漏也，葢以是而推之矣。凡人祖孫相見，其得至於五世者鮮矣。夀至八九十，而後可以見曾孫之子，百有餘年而曾孫之子之子亦可見矣。人之夀以百年爲限，故服至五世而窮。錫恭按，此二語大誤，程易疇謬說，實自此語啟之茍六世而相見焉，其服不異於曾祖也。經於曾祖已上不言者，以是而推之也。晉徐農人問殷仲堪謂‘假如玄孫持髙祖重，來孫都無服’，及《賀循傳》謂‘髙祖已上五世、六世無服之祖’者，並非觀於祭之稱曾孫，不論世數，而知曾祖之名統上世而言之矣。○又曰：《禮記 祭法》言適子、適孫、適曾孫、適玄孫、適來孫。《左傳》，王子虎盟諸侯，亦曰：‘及而玄孫，無有老㓜。’僖公二十八年玄孫之文，見於記、傳者如此。《史記 孟嘗君傳》：‘孫之孫爲何？曰：爲玄孫。’然宗廟之中，並無是稱。《詩 維天之命》：‘駿惠我文王，曾孫篤之。’鄭氏箋曰：‘曾，猶重也，自孫之子而下事先祖，皆稱曾孫。’《禮記 郊特牲》：‘稱曾孫某。’注謂：‘諸侯事五廟也，於曾祖已上稱曾孫而已。’《信南山正義》；‘自曾祖以至無窮，皆得稱曾孫。’《左傳》，哀公二年，衞太子禱文王，稱‘曾孫蒯瞶’。《晉書 鍾雅傳》，元帝詔曰：‘禮事宗廟，自曽孫已下皆稱曾孫，義取於重孫，可厯世共其名，無所改也。’",
            "对应经文": "曾祖父母。",
            "对应序号": "100055"
        },
        {
            "内容": "【盛世佐曰】《爾雅》云：‘曽祖王父之考爲髙祖王父，曽祖王父之妣爲髙祖王母。’然則髙祖之名，非起於後人矣。錫恭按，此駁顧氏‘後人謂之高祖’《爾雅》又云：‘曽孫之子爲玄孫，玄孫之子爲来孫。来孫之子爲晜孫，晜孫之子爲仍孫，仍孫之子爲雲孫。自玄孫而下，五世各有名稱，而宗廟之中自孫之子而下皆稱曽孫。異其名者，所以别世數，同其稱者，見其事先之情如一也。《䘮服》經但著曽祖父母之服，而髙祖以上略而不言，以其相及者鮮，且自曽祖而推之可知也。顧云‘苟六世而相見焉，其服不異於曽祖’是也。云曽祖之名統上世而言之，則非矣。",
            "对应经文": "曾祖父母。",
            "对应序号": "100055"
        },
        {
            "内容": "【疏】大夫尊，降旁親皆一等，尊祖故敬宗，是以大夫雖尊不降宗子，爲之三月。宗子既不降，母、妻不降可知。○傳○以大夫於餘親皆降，獨不降宗子，故並服而問。答云‘不敢降其宗也’者，於餘親則降也。",
            "对应经文": "大夫爲宗子",
            "对应序号": "100056"
        },
        {
            "内容": "【《通典》馬融曰】五屬孫雖爲大夫，不敢降宗子者，故服齊衰三月。錫恭按，大夫爲宗子，雖絕屬者不降。馬氏以五屬爲言，微誤。",
            "对应经文": "大夫爲宗子",
            "对应序号": "100056"
        },
        {
            "内容": "【李氏如圭曰】大夫不奪宗故也。《曾子問》曰：‘宗子爲士，庶子爲大夫以上，牲祭於宗子之家。小宗且然，大宗可知。’錫恭按，李氏以《曾子問》‘宗子’爲小宗，當考。",
            "对应经文": "大夫爲宗子",
            "对应序号": "100056"
        },
        {
            "内容": "【敖氏繼公曰】亦與宗子絕屬者也。絕屬者且不降，則有親者亦服之如邦人可知矣。敖又云：‘前條云“丈夫婦人爲宗子、宗子之母妻”大夫此服既如衆人，則命婦亦宜然也。’錫恭按，敖說誠是，然上文‘婦人’敖兼宗婦說，則此云命婦，亦必兼宗婦說。兼宗婦說則非也，此不可不辨。",
            "对应经文": "大夫爲宗子",
            "对应序号": "100056"
        },
        {
            "内容": "【郝氏敬曰】前言‘丈夫婦人爲宗子’，此又言‘大夫’，疑大夫貴可降耳。大夫不降，則宗子重可知。",
            "对应经文": "大夫爲宗子",
            "对应序号": "100056"
        },
        {
            "内容": "【秦氏蕙田曰】《喪服》言宗子之服皆指大宗言，或云兼四小宗者，非是。四小宗中自有本服也。錫恭按，盛氏世佐以此大夫爲大宗子，不降，因推以及四小宗皆不降，與秦氏所譏者略異，但未有以見其必然。俟考。",
            "对应经文": "大夫爲宗子",
            "对应序号": "100056"
        },
        {
            "内容": "【凌氏廷堪曰】此宗子指士而言。若宗子是大夫，則其尊同。但爲宗子齊衰三月之服，不必别云大夫爲宗子也。",
            "对应经文": "大夫爲宗子",
            "对应序号": "100056"
        },
        {
            "内容": "【疏】此舊君以重出，故次在此也。錫恭按，所以重出者，以與大夫爲類也鄭知此舊君是待放未去之大夫者，鄭據傳而言也。案，上下四經，皆爲舊君不言國；曹氏元弼曰：‘皆’字似衍庶人爲國君言國；其妻、長子爲舊國君言國；此舊君又不言國者，曹氏元弼曰：‘言國’二字似重出據繼在土地而爲之服，正如爲舊君止是不敢進同臣例，故服之三月，非爲土地，故不言國。庶人本繼土地，故言國也。其妻、長子本爲繼土地，故言國。此待放未去，本爲君埽其宗廟爲服，不繼土地，故不言國也。錫恭按，‘繼土地’未解其義，此當從鄭氏《私箋》，說見上○傳○此爲舊君服，對前已去不服舊君。此雖未去，已在境而爲服，故怪其重，所以並服而問也。又餘皆不並人問，直云‘何以齊衰’，唯此與寄公並人而問者，所怪深重者，並人而言。至如寄公，本是體敵，一朝重服，故並言寄公。此待放之臣，已在國境，可以不服而服之，故並言大夫也。○注○云‘以道去君，謂三諫不從待放’者，此以道去君，據三諫不從，在境待放，得環則還，得玦則去。如此者，謂之‘以道去君’。有罪放逐，若晉放胥甲父於衛之等，爲非道去君。云‘未絕者言爵祿有列於朝，出入有詔於國’者，《下曲禮》文。‘爵祿有列’，謂待放大夫舊位仍在。‘出入有詔於國’者，謂兄弟宗族猶存，吉凶之事，書信往來相告不絕。引之者，證大夫去君，埽其宗廟，詔使宗族祭祀，爲此大夫雖去，猶爲舊君服。若然，君不使埽宗廟，爵祿已絕，則是得玦而去，則亦不服矣。云‘妻子自若民也’者，此鄭還約上大夫在外，其妻、長子爲舊國君也。上下舊君皆不言士者，上仕焉者，有士可知。是以傳亦不言大夫，次云大夫在外，言大夫者，以其士妻亦歸宗，與大夫同。其大夫長子，父在朝，長子得行大夫禮，未去，爲君服斬。若士之長子與眾子同，父去，子雖未去，即無服矣，錫恭按，子未去，固庶人也，當爲庶人爲國君之服。此云無服，非也與大夫長子異，錫恭按，其異在父未去國時，因父未去有異，嫌父已去亦異，故著之。，詳‘大夫在外’節故特言大夫也。此不言士者，此主爲待放未絕大夫有此法。士雖有三諫不從出國之時，案《曲禮》‘逾竟，素服，乘髦馬，不蚤鬋，不禦婦人，三月而後，即向他國’，無待放之法，是出國即不服舊君矣。是以此舊君唯有大夫也。若然，不言公卿及孤者，《詩》云‘三事大夫’，則三公亦號大夫，則大夫中總兼之矣。錫恭按，賈疏以大夫已去者爲無服者謬，辨見本節。",
            "对应经文": "舊君。【注",
            "对应序号": "100057"
        },
        {
            "内容": "【《通典》馬融曰】大夫爲舊君，據不在列位，不敢自比於留臣，故自同於庶人也。錫恭按，云‘不敢自比於留臣’者，若其不去固自留臣，若其已去，全非留臣。此待放未去，故不敢自比於留臣，與鄭義同。",
            "对应经文": "舊君。【注",
            "对应序号": "100057"
        },
        {
            "内容": "【又雷次宗曰】經前已有‘爲舊君’，今復有此舊君。傳所以知前經是仕焉而已，後經是待放未去者，蓋以兼服小君，知恩有深淺也。仕焉而退，君臣道足，恩義既施，恩及母、妻。今被放而去，名義盡矣，若君不能掃其宗廟，則但不爲戎首而已。錫恭按，此二語誤。子思對魯穆公言禮失之後，相報之情。若論禮之正，無是事也以其猶復未絕，故得同於人庶，適足以反服於君，不獲及其親也。",
            "对应经文": "舊君。【注",
            "对应序号": "100057"
        },
        {
            "内容": "【又】晉崇氏問淳于睿曰：‘凡大夫待放於郊三月，君賜環則還，賜玦則去。不知此服已賜環玦未？’答曰：‘其待放已三月，未得環玦，未適異國，而君掃其宗廟，故服齊縗三月。’或難曰：‘今去官，從故官之品，則同在官之制也，故應爲其君服斬。王肅、賀循皆言老疾三諫去者，爲舊君服齊，則明今以老疾三諫去者，不得從故官之品可知矣。今論者欲使解職歸者從老疾三諫去者例，爲君服齊，失之遠矣。’釋曰：‘按令，諸去官者從故官之品，其除名不得從例。令但言諸去從故官之品，不分別老疾三諫去者，則三諫去得從故官之例。王賀《要記》猶自使老疾三諫去者爲舊君服齊，然則去官從故官之例，敢見臣服斬，‘敢’，崇城謝氏本作‘其’。錫恭按，‘敢’字上脫‘不’，下脫‘如’皆應服齊，明矣。夫除名伏罪，不得從故官之例，以有罪故耳。老疾三諫去者，豈同除名者乎？又解職者嘗仕於朝，今歸家門，與老疾三諫去者豈異，而難者殊其服例哉？’又難曰：‘按禮及先儒說，爲君服齊，唯年老廢疾與待放之臣而已。老歸者無復爲臣之道，放退者終身不復入君之朝，臣之義絶，宜降而服齊縗。解職者後將復仕，無離絕之事，固應服斬。二者各異，豈得相准？’釋曰：‘古者年老廢疾乃得致仕。閔子鶱曰：“古之道，不卽人心，退而致仕。”孔子善之。此非老而致仕之例。禮，亦當爲舊君服齊縗，不唯年老、廢疾、待放而已也。夫君退臣，苟非墜諸淵之虛，‘虛’，《讀禮通考》引作‘虐’臣雖去此仕彼，亦無絕道，況以老疾歸家，不出國內，而可絕乎？禮，臣三諫不從，不得已而去，若君能悔過納諫，聞命駿奔，何爲終身不入君朝乎？君爲人父母，人於君有子道，尊君之義，臣人一耳，而禮，臣爲君服斬，云爲君服齊者，錫恭按，‘云’當作‘人’別親疏、明貴賤也。老疾待放之臣與人同服者，亦以疏賤故也。而難者不察疏賤厭降，乃云‘絕其舊君’，悖於禮矣。解職者既已疏賤，與老疾去者無異，寧可必已後可還仕，與自同於見臣，爲其君服斬乎？如令後可還仕，便得同見臣之制，三諫去者，一時罷退，後可還仕，方於解職，未始有殊。二臣之服，例皆應齊，而難者偏許三諫去者服齊，使去職者行斬，難以言通論矣。’又難曰：‘王者無外。天子之臣雖致仕歸家，與在朝無異，不得稱君爲舊，而服齊縗也。’釋曰：‘京師方千里之地，謂之畿，其餘以封諸侯畿內之人，服天子齊縗。畿外之人，則不能以爲天子有內外之差。王者以天下爲家，夷狄之士亦莫不統，故曰，無外之義，非所以論服也。《書》曰：“臣爲朕股肱，耳目宣力四方。”言君臣相與共政事，有一體之義，親而貴，故君臣之名生焉。致仕者疏賤，不得復託體至尊，故謂之舊君。凡在職稱君而俱服斬，去職亦宜稱舊而俱服齊。’左丞鄭襲曰：‘君非天子之稱。’博士答曰：‘天生蒸人，而樹之君。天子非君，君將焉在？’",
            "对应经文": "舊君。【注",
            "对应序号": "100057"
        },
        {
            "内容": "【李氏如圭曰】掃其宗廟，謂拚除之也。",
            "对应经文": "舊君。【注",
            "对应序号": "100057"
        },
        {
            "内容": "【褚氏寅亮曰】注云‘待放’，解傳‘猶未絶’之意。已出在竟，猶爲掃除其宗廟，是未絕也。此章言‘舊君’，前後凡三條，首條仕焉而已者，雖不在位，仍得棲遲井里，君臣無隙，恩禮最深，故不惟服君，并服其母妻；次條去國而更事新君，義屬於新君矣，然所事之君尊卑與舊君敵者，猶爲制服，忠厚之至也，錫恭按，劉  父曰：‘違而仕者不反服舊君，避新君也。’此說非也。爲新君服斬，爲舊君服齊衰三月耳。褚氏之說足以正之惟　尊卑不敵乃不爲服，分限之也；此條待放未去，旣在竟上，何得不服？然而負罪引疚，視仕焉而已者有間矣，故不敢爲君之母妻服。此三者之分也。若卽以此爲已去國者，錫恭按，此指敖繼公說則經何以先著其妻子之服，乃隔繼父、曾祖、宗子三條，始列大夫爲舊君之服，又反置在後，前後斷續，首尾衡決若是乎？詳繹經文，實與上條大有區別，非强附會注也。",
            "对应经文": "舊君。【注",
            "对应序号": "100057"
        },
        {
            "内容": "【曹氏元弼曰】經文‘舊君’有三，一則‘爲舊君、君之母妻’，傳釋爲‘仕焉而已者’，注以致仕言，後儒無異辭；一則‘大夫在外，其妻、長子爲舊國君’，注云‘在外待放已去者’；一則直云‘舊君’，注云‘大夫待放未去者’。胡氏謂‘大夫在外’條主言大夫之妻長子，‘服舊君’條主謂大夫自服，兼在外與在國言。案經例，大夫、大夫之妻、大夫之子，三者同服妻、長子，尙爲舊國君服，則大夫已去者自爲舊君服可知。經舉妻長子以包大夫之服，其服無容别岀下‘舊君’條，文不與在外爲舊國君同，而與此條爲舊君同，明不兼已去者。傳云‘大夫去，君埽其宗廟’，則亦非仕焉而已者，當爲待放未去者也。待放卽傳所謂‘去’，而云‘未去’者，謂有故而去，未出疆者也。服齊衰三月者，旣離其位，則猶致仕者之與民同也。且大夫在外者，妻子爲舊國君服，則大夫未在外者，妻子亦爲舊國君服，如‘舊君’條兼在外、在國言，則‘大夫妻長子爲舊國君’條何不并空在外之文，使兼未去者之妻子在內乎？‘舊君’條之不兼已去者，經有明義，傳文亦甚明。傳曰：‘大夫爲舊君，何以服齊衰三月也？大夫去，君埽其宗廟，故服齊衰三月也。’案，埽其宗廟，是未去時事，蓋大夫在郊三月中，有時祭，君不忍其祭祀乏絕，使其長子埽除其宗廟，仍以其祿祭，是君臣始終有禮，故未去而君薨，爲之反服，卽已去而君薨，亦爲之反服，以君先使埽其宗廟，爵祿仍未替也。《白虎通》云：‘臣待放於郊，君以其祿參分之二與之，一留與其妻、長子，使得祭其宗廟。賜之環則反，賜之玦則去。’案，以其祿三分之二與之，明臣未出竟；云留一與其妻、長子，使得祭其宗廟，卽傳所謂‘君埽其宗廟’，文在賜環賜玦之前，則傳所云者，明是待放未去者之禮。禮家先師述傳義至精，注本之，不可易也。傳下云‘以道去君’，卽所謂‘大夫去’，云‘猶未絶’，卽所謂‘埽其宗廟’。埽其宗廟，則長子仍守其田祿，未去時未絕，已去後仍未絕。故注云‘爵祿尙有列於朝，岀入有詔於國，妻子自若民也’，實顧上經‘大夫在外，其妻長子爲舊國君’，傳曰‘妻言與民同，長子言未去’爲文。蓋君之待臣已去後與未去前同，則臣之服君，已去後亦當與未去前同，大夫爲舊君，言臣雖待放，君待之無異於致仕，故服齊衰三月也。大夫在外，其妻長子爲舊國君，言臣雖已去，君待之無異於未去，故仍服齊衰三月也。注於經傳義，定其分限，觀其會通，精密之至，胡氏從江氏筠說，未是。○此時未絕，則去後亦不絕，故注據爵祿有列於朝，出入有詔於國言之，通其義於‘大夫在外’條，明在外者亦是未絕者也。",
            "对应经文": "舊君。【注",
            "对应序号": "100057"
        },
        {
            "内容": "【疏】問者，以大夫尊，皆降旁親，今怪其服，故發問。經不言大夫，傳爲大夫解之者，以其言曾祖爲士者，故知對大夫下爲之服，曹氏元弼校曰：‘下’字衍明知曾孫是大夫。",
            "对应经文": "曾祖父母爲",
            "对应序号": "100058"
        },
        {
            "内容": "【疏】此亦重出，故次在男子曾孫下也。但未嫁者同於前‘爲曾祖父母’，今並言者，女子子有嫁逆降之理，曹氏元弼校曰：‘嫁’上脫‘未’字故因已嫁，並言未嫁。○注○‘言嫁於大夫者，明雖尊猶不降也’者，以舉尊以見卑，欲明適士者以下不降可知也。陽城張氏本‘不’上有‘下’字云‘成人謂年二十已笄醴者也’者，以其云‘成人’，明據二十已笄，以醴禮之。若十五許嫁，亦笄，爲成人，亦得降，與出嫁同。但鄭據二十不許嫁者而言之，案上章爲祖父母，本無降理，不須言不敢。又女子子爲祖父母，傳亦不敢言降其祖父母，傳不言不敢降其祖者，至此乃言者，謂曾祖輕尚不降，況祖父母重者，不降可知。是舉輕以見重也。曹氏元弼校曰：案，‘上章’至‘重也’，此文不可讀，今刪正云：‘案，上章爲祖父母本無降理，不須言嫁、不嫁，故直云女子子爲祖父母，傳亦直言不敢降其祖，不言嫁未嫁，至此乃言者，謂曾祖輕，尚嫁者未嫁者皆不降，況祖父母重者，皆不降可知。是舉輕以見重也。’云‘此著不降，明有所降’者，案《大功章》女子子嫁者、未嫁者爲世叔父母，如此類是有所降也，餘者皆不次。",
            "对应经文": "女子子嫁者",
            "对应序号": "100059"
        },
        {
            "内容": "【《通典》馬融曰】嫁者未嫁者爲曾祖父母服，嫁者嫁爲大夫妻也，成人謂十五以上許嫁未行者也。以祖名曾，明婦人雖爲天王后，不降其祖宗也。",
            "对应经文": "女子子嫁者",
            "对应序号": "100059"
        },
        {
            "内容": "【鄧氏元錫曰】女子子適人者爲其私親皆降，惟高曾祖父母不降，爲昆弟爲父後者不降，何也？不足以貳斬焉，故得以全恩。錫恭按，此說是，然所以不敢降者，尊祖故也。但以恩言，猶有微誤。",
            "对应经文": "女子子嫁者",
            "对应序号": "100059"
        },
        {
            "内容": "【盛氏世佐曰】女子子嫁者，於其旁親皆降一等，以出降也。若爲命婦，則於其旁親之爲士者，又降一等，以尊降也。義見上章‘大夫之子爲姑姊妹無主者爲命婦者’唯於祖父母、曽祖父母，則各以本服服之。二者之降皆無焉，正尊故也。云成人而未嫁者，女子子在室與男子同，不待言也。成人則有出道，嫌或有所降，故傳據此言之。錫恭按，此云‘嫌或有所降’，李氏《集釋》亦云‘嫌即得降其祖’，皆未然。曾祖正尊，嫁者且不降，未嫁者何嫌？蓋成人有出道，降與不降與已嫁者同，故嫁者未嫁者恒連文也。",
            "对应经文": "女子子嫁者",
            "对应序号": "100059"
        },
        {
            "内容": "【褚氏寅亮曰】傳必言嫁於大夫者，見不敢以出而降，不特適士者爲然也。言成人而未嫁者，所以發在室有逆降之例。然而降旁親，不敢降其曾祖，意尤重在已嫁者。惟其然，則等而上之，雖諸侯之夫人，天子之后，無不皆然矣。傳深得經之微意，敖氏乃譏其失㫖乎？",
            "对应经文": "女子子嫁者",
            "对应序号": "100059"
        },
        {
            "内容": "【黃先生曰】經以女子有出降、未出逆降之例，故嫁者未嫁者並舉。傳言嫁於大夫，正見不獨適士爲然也。成人而未嫁者逆降旁親，而不敢降其祖，其意自順。",
            "对应经文": "女子子嫁者",
            "对应序号": "100059"
        },
        {
            "内容": "【疏】章次此者，以其本服齊衰斬，錫恭按，齊衰者，謂眾子以下；斬者，指長子也。爲殤死，降在大功，故在正大功之上，義齊衰之下也。不云月數者，下文有纓絰、無纓絰，須言七月、九月，彼已見月，故於此略之。且此經與前不同，前‘期章’具文，於前‘杖章’下，‘不杖章’直言其異者，此‘殤大功章’首爲文略，於正具文者，欲見殤不成人故，故前略後具，亦見相參取義。云‘無受’者，以傳云殤文不縟，不以輕服受之。○注○云‘大功布者，其鍛治之功麤沽之’者，斬麤皆不言布與功，以其哀痛極，未可言布體與人功，至此輕，可以見之。言大功者，‘斬衰章’傳云冠六升不加灰，則此七升言鍛治，可以加灰矣，但麤沽而已。錫恭按，‘斬衰章’傳云‘鍛而勿灰’，所謂灰者，用欄灰以鍛治，見考工記㡛氏與雜記錫衰之加灰不同，此疏云‘加灰’，微嫌無區別。若然，言大功者，用功麤大，故沽疏，其言小者對大功，是用功細小。",
            "对应经文": "大功布衰裳",
            "对应序号": "100060"
        },
        {
            "内容": "【李氏如圭曰】布用功麤略，故曰大功布也。大功則功差細宻，錫恭按，此‘大功’當作‘小功’。緦則治其縷，細如絲矣。閒傳曰：‘大功七升、八升、九升。’此章皆齊衰以上之殤，降而服大功，其齊裳七升，錫恭按，‘齊’當作‘衰’。冠十升，衰服不言齊者，齊之可知。無受者，既卒哭不變服也。服問曰：‘殤非重麻，爲其無卒哭之税，所謂無受也。’",
            "对应经文": "大功布衰裳",
            "对应序号": "100060"
        },
        {
            "内容": "【楊氏復曰】斬衰冠䋲纓，齊衰冠布纓，齊衰以下，不見所用何纓。又案，雜記云‘緦冠繰纓’，注云：‘“繰”當爲“澡”。麻帶絰之澡，謂有事其布以爲纓。’以此條推之，則自緦而上，亦皆冠布纓而未澡，而緦始澡其纓耳。",
            "对应经文": "大功布衰裳",
            "对应序号": "100060"
        },
        {
            "内容": "【吳氏廷華曰】無受者，傳云‘其文不縟’，故終喪一服而已。",
            "对应经文": "大功布衰裳",
            "对应序号": "100060"
        },
        {
            "内容": "【夏氏炘曰】大功、小功，旣葬以後有受服，殤服無受，故大功、小功之前别出殤服。緦麻無受服，殤亦無受服，故緦麻之殤散在緦麻中，不别出緦麻殤也。錫恭按，此可正程氏瑤田之謬說。",
            "对应经文": "大功布衰裳",
            "对应序号": "100060"
        },
        {
            "内容": "【釋文】未冠，古亂反。文縟，音辱。不樛，居虬反。猶數，音朔，下同。散帶，悉但反。",
            "对应经文": "子、女子子",
            "对应序号": "100061"
        },
        {
            "内容": "【疏】‘子、女子子’在章首者，以其父母於子，哀痛情深，故在前。云‘殤者，男女未冠笄’者，案禮記 喪服小記云：‘男子冠而不爲殤，女子笄而不爲殤。’故知男女未冠笄而死，可哀殤者。女子子許嫁不爲殤者，女子笄與男子冠同，明許嫁笄，雖未出，亦爲成人，不爲殤可知。兄弟之子亦同此，而不別言者，以其兄弟之子猶子，明同於子，故不言。且中殤或從上，或從下，是則殤有三等，制服惟有二等者，欲使大功下殤有服故也。若服亦三等，則大功下殤無服，故聖人之意然也。○傳○云‘何以大功也’，問者，以成人皆期，今乃大功，故發問也，云‘未成人也’者，答辭，以其未成人，故降至大功。云‘何以無受也’，問者，以其成人至葬後皆以輕服受之，今喪未成人，即無受，故發問也。云‘喪成人者其文縟’已下，答辭。遂因廣解四等之殤，年數之別，並哭與不哭，具列其文。但此殤次成人，是以從長以及下，與無服之殤又三等殤，皆以四年爲差，取法四時穀物變易故也。又以八歲已上爲有服，七歲已下爲無服者，案家語 本命云：‘男子八月生齒，八歲齔齒，女子七月生齒，七歲齔齒。’錫恭按，此大戴禮 本命篇文。今傳據男子而言，故八歲已上爲有服之殤也。傳必以三月造名，始哭之者，以其三月一時，天氣變，有所識眄，校勘記曰：玉篇云：‘眄’俗作‘䀎’。說文：‘眄，目偏合也。’俗以眄、盻、盼混爲一字，故遂誤爲盻、盼，宜作眄。錫恭按，眄下又云：‘一曰衺視也’，此用衺視義。人所加憐，故據名爲限也。云‘未名則不哭也’者，不止依以日易月而哭，曹氏元弼曰：‘止’當爲‘正’初死亦當有哭而已。○注○云‘其文數者謂變除之節也’者，成人之喪，既葬以輕服受之，又變麻服葛，緦麻者除之，至小祥，又以輕服受之，男子除於首，婦人除於帶，是有變除之數也。今於殤人，喪象物不成，則無此變除之節數，月滿則除之。又云‘不樛垂者，不絞帶之垂’者，凡喪至小斂皆服未成服之麻，麻絰、麻帶，大功以上散帶之垂者，至成服乃絞之，小功以下，初而絞之。今殤大功，亦於小斂服麻，散垂，至成服後，亦散不絞，以示未成人，故與成人異，亦無受之類，故傳云‘蓋不成’也。引雜記者，證此殤大功有散帶，要至成服則與成人異也。云‘以日易月，謂生一月者哭之一日也’，若至七歲，歲有十二月，則八十四日哭之。此既於‘子、女子子’下發傳，則惟據父母於子，不關餘親。云‘殤而無服，哭之而已’者，此鄭總解無服之殤以日易月哭之事也。云‘昆弟之子、女子子亦如之’者，以其成人同是期，與眾子同。今經、傳不言者，以其亦猶子故也。云‘凡言子者，可以兼男女’者，謂若‘期章’云‘子’，又云‘昆弟之子’，是‘子’中兼男女也。又云‘女子子者，殊之以子，關適庶’，關，通也，爲子中通有長之適。若然，成人爲之斬衰三年，今殤死，與眾子同者，以其殤不成人，與穀物未熟，故同入殤大功也，曹氏元弼曰：‘故同’二字似當倒。故別言子見斯義也。王肅、馬融以爲日易月者，以哭之日易服之月，殤之期親，則以旬有三日哭，緦麻之親者，則以三日爲制。若然，哭緦麻三月，喪與七歲同。錫恭按，‘緦麻’二字誤，此與下‘七歲’對，蓋指始生三月者也。又，此傳承父母、子之下，而哭緦麻孩子，疏失之甚也。",
            "对应经文": "子、女子子",
            "对应序号": "100061"
        },
        {
            "内容": "【通典馬融曰】子者，男子之已爲子錫恭按，‘已爲子’三字當考。及女子子之殤服也。成人服周，長、中殤降一等，服大功也。不書男子女子者，男女異長也。男子二十而不爲殤，女子十五許嫁，笄而不爲殤也，其未嫁錫恭按，‘未嫁’當作‘未許嫁’。如男子，二十乃不爲殤。",
            "对应经文": "子、女子子",
            "对应序号": "100061"
        },
        {
            "内容": "【李氏如圭曰】言‘子’者，長子亦在焉，以殤死略之。",
            "对应经文": "子、女子子",
            "对应序号": "100061"
        },
        {
            "内容": "【方氏苞曰】子與女子子何以先於叔父、姑姊妹也？人情於子之殤，其哀心多過於叔父、姑姊妹，故首舉之以示喪服之制，皆以責人情之實而不可僞也。",
            "对应经文": "子、女子子",
            "对应序号": "100061"
        },
        {
            "内容": "【胡氏培翚曰】云女子子許嫁不爲殤也者，喪服小記曰：‘丈夫冠而不爲殤，婦人笄而不爲殤。’曲禮：‘女子許嫁笄而字。’春秋，僖九年，伯姬卒；文十二年，子叔姬卒。公羊傳皆云：‘此未適人，何以卒？許嫁矣。婦人許嫁字而笄之，死則以成人之喪治之。’是女子許嫁而笄即不爲殤矣。雜記曰：‘女雖未許嫁，年二十而笄，禮之。’鄭注：‘雖未許嫁，年二十亦爲成人矣。’而馬氏云：‘女子十五許嫁，笄而不爲殤也。其未許嫁，如男子，二十乃不爲殤。’義與鄭同，其云女子十五許嫁笄者，據內則‘十有五年而笄’言也。",
            "对应经文": "子、女子子",
            "对应序号": "100061"
        },
        {
            "内容": "【段氏玉裁曰】不樛垂，樛各本從‘木’，惟玉篇‘手部’引喪服傳曰：‘“殤之絰不摎垂”，不絞其帶之垂者，字從“手”。’錫恭按，唐石經亦從‘手’。案，從‘手’爲是。説文：‘摎，縛殺也。縛殺者，今絞罪近之。’‘交部’曰：‘絞，縊也。’‘糸部’曰：‘縊，經也。’古以兩繩相糾切死者，或謂之經，或謂之縊，或謂之絞，或謂之摎，故鄭以絞釋摎，云絞其帶之垂者。若‘木’，下句曰‘樛’，於此義無涉。玉篇所據，獨爲古本也。檀弓：‘衣衰而繆絰。’注云：‘“繆”當爲“不摎垂”之“摎”。’正用喪服傳語。疏云：‘摎謂兩股相交也。’今本禮記注疏亦譌從‘木’，宋本且譌，‘不摎垂’爲‘木樛垂’矣。‘葢未成人也’依單行疏本作‘葢不成也’，爲長。此謂殤之絰不成，以見不縟耳，不容再㬪‘未成人’句。摎，居蚪反，亦力周反。",
            "对应经文": "子、女子子",
            "对应序号": "100061"
        },
        {
            "内容": "【胡氏培翚曰】兩言未成人者，以降爲大功及無受，皆以未成人之故，其文縟，其文不縟，乃正釋無受之義。殤之絰不樛垂，則亦文不縟之故，舉之以爲無受比例也。‘樛’當從手旁，石經原刻作‘摎’是也。廣雅：‘摎，束也。’眾經音義引倉頡篇亦云：‘摎，束也。’摎垂，謂結束其帶之垂者。檀弓：‘衣衰而繆絰。’鄭注：‘“繆”讀爲“不摎垂”之“摎”。’足見字以作‘摎’爲正矣。敖氏云‘摎’當作‘繆’，非。",
            "对应经文": "子、女子子",
            "对应序号": "100061"
        },
        {
            "内容": "【褚氏寅亮曰】‘殤之絰不樛垂’，文承‘不縟’言，指要絰明矣。蓋要絰有樛散之變，始散繼樛者爲變，其文縟也，始終不樛者爲不變，其文不縟也。若首絰，則九月以上始終有纓，七月以下始終無纓，無變不變之異也。檀弓之‘樛絰’、‘環絰’則指首絰而言，一股而不纒者曰‘環絰’，錫恭按，‘不’字衍。此弔服也；兩股而絞者曰‘樛絰’，此五服之絰也。樛絰但有有纓無纓之別，無樛垂不樛垂之異。敖氏卽指要絰爲首絰，又謂異於成人者，散而不絞，俱誤。錫恭按，敖說病根在以絰纓爲垂，又以斬衰絰苴麻之左本爲纓，齊衰絰牡麻末之在左者爲纓，轉輾相誤，遂成非先王之法服，而此樛垂之說，特其誤之枝葉也。辨互見‘斬衰章’。",
            "对应经文": "子、女子子",
            "对应序号": "100061"
        },
        {
            "内容": "【通典漢 戴德云】七歲以下至生三月，殤之，以日易月。生三月，哭之，朝夕即位哭，葬於園，既葬止哭，不飲酒食肉，畢喪各如其日月。此獨謂父母爲子與昆弟相爲耳。胡氏培翚曰：‘殤而無服者，謂但哀傷之而已，非謂哭也。’引戴氏此條而曰：‘云既葬止哭，於理尤合，則所謂無服之殤以日易月者，亦但不飲酒、不食肉、不作樂而已。’錫恭案，喪大記，期、大功之喪，既葬食肉飲酒。期終喪不食肉、不飲酒，父在爲母爲妻是，不飲酒、不食肉，尤重於哭也。戴氏以此說無服之殤疑於重。胡氏以哭爲太重，而從戴氏此說，疑於以重爲輕，均失之。",
            "对应经文": "子、女子子",
            "对应序号": "100061"
        },
        {
            "内容": "【通典】吳 徐整問射慈曰：‘八歲以上爲殤者服，未滿八歲爲無服。假令子以元年正月生，七歲十二月死，此爲七歲則無服也。或以元年十二月生，以八年正月死，以但踐八年。計其日月，適六歲耳。然號爲八歲，日月甚少。全七歲者，日月爲多。若人有二子，各死如此，其七歲者獨無服，則父母之恩有偏頗。’答曰：‘凡制數，自以生月計之，不以歲也。’胡氏培翚曰：傳不云七歲以下，而云不滿八歲以下者，謂必實歷七歲，入八歲限，乃爲下殤。如每歲十二月，七歲八十四月，若有八十五月者，爲滿八歲，否則仍在七歲限內，未滿八歲矣。射氏所謂以月計者，殆合傳意也。問曰：‘無服之殤以日易月，哭之於何處？有位無？’答曰：‘哭之無位，禮，葬下殤於園中，則無服之殤亦於園也，其哭之就園也。’",
            "对应经文": "子、女子子",
            "对应序号": "100061"
        },
        {
            "内容": "【又】崇氏問云：‘舊以日易月，謂生一月哭之一日。又學者云：以日易月者，易服之月。殤之周親者則以十三日爲之制。二義不同，何以正之？’淳于睿答云：‘按傳之發，正於周年之親，而見服之殤者。錫恭案，‘服’上脫‘無’字。以周親之重，雖未成殤，應有哭日之差。大功以下及於緦麻，未成殤者，無復哭日也。何以明之？案，長殤、中殤俱在大功；下殤小功、無服之殤，無容有在緦麻，錫恭案，此言以大功、小功差之，宜有在緦麻者而年極幼稚，不當爲之服，固曰‘無容’。以其幼稚，不在服章，隨月多少而制哭日也。大功之長殤俱在小功；下殤，緦麻；無服之殤，則已過，絕無復服名，不應制哭，故傳據周親以明之。且緦麻之長殤，服名已絕，不應制哭，豈有生三月而更制哭乎？’",
            "对应经文": "子、女子子",
            "对应序号": "100061"
        },
        {
            "内容": "【又】范甯與戴逵書，問馬、鄭二義。逵答曰：‘夫易者，當使用日則廢月，可得言易耳。鄭以哭日准平生之月而謂之易，且無服之殤非唯周親七歲以下也，他親長、中降而不服，故傳曰“不滿八歲以下皆爲無服之殤”也。如馬義，則以此文悉關諸服降之殤者；若如鄭義，諸降之殤當作何哭耶？若復哭其生月，則緦麻之長殤決不可二百餘日哭。鄭必推之於不哭，則小功之親以志學之年，成童而夭，無哭泣之位，恐非有情者之所允也。’甯又難逵曰：‘傳云，不滿八歲爲無服，則八歲已上不當引此也。尋制名之本意，父之於子，下殤小功，猶有緦麻一階，非爲五服已盡。而不以緦麻服之者，以未及人次耳。",
            "对应经文": "子、女子子",
            "对应序号": "100061"
        },
        {
            "内容": "【又】宋 庾蔚之謂：‘漢 戴德云“獨謂父母爲子，昆弟相爲”，當不如鄭以周親爲斷。周親，七歲以下容有緦麻之服，而不以緦麻服服之者，以其未及於禮，故有哭日之差耳。他親有三殤之年而降在無服者，此是服所不及，豈得先以日易月之例耶？戴逵雖欲申馬難鄭，而彌覺其躓。范甯難之，可謂當矣。按，束皙通論無服之殤云：“禮，緦麻不服長殤，小功不服中殤，大功不爲易月哭，唯齊縗乃備四殤焉。”凡云男二十而冠，三十而娶，女十五許嫁而笄，二十而出，並禮之大斷。至於形智夙成，早堪冠娶，亦不限之二十矣。錫恭按，‘笄’字誤，胡氏正義改作‘限’。笄冠有成人之容，婚嫁有成人之事。鄭某曰：“殤年爲大夫，乃不爲殤；爲士猶殤之。”今代則不然，受命出官，便同成人也。’",
            "对应经文": "子、女子子",
            "对应序号": "100061"
        },
        {
            "内容": "【欽定義疏】殤服之上中下，以長少爲差，則無服之殤亦當以歲月爲差，而自七歲以下，三月既名以上，不可一例視之，明矣。故期親而殤未及歲者，既名則哭之三日，其歲月遞多，則哭之之日亦遞增，以至於八十四日而止。論者猥疑八十四日之過多，而欲以本服之月爲月。夫本服之月，則七歲以下、既名以上之所同也，可無差次乎？且功緦之殤可以無哭，而哭之以九日、五日、三日，則失之重；期之殤至六七歲而限以十三日之哭，則失之輕。既乖疏戚之倫，又混長少之次，其不然也決矣。",
            "对应经文": "子、女子子",
            "对应序号": "100061"
        },
        {
            "内容": "【鄭氏珍曰】以日易月之制，古今解者凡四說：謂生一月者哭之一日，是以月爲子生月數，鄭氏注也；謂以哭之日易服之月，是以月爲殤者之本服月數，馬融、王肅注也；明郝氏敬云，應服九月、七月者，錫恭按，此既不在中殤之年，則應服七月者指何人？又爲謬中之謬，而《私箋》未暇辨也哀傷不過九日、七日，則以月爲殤服月數；國朝孔氏廣森謂，傳止据期親，其三殤之下，當降緦麻，以不足成服，止制三日哭，爲以哭之日易緦之月，則又以月爲緦麻月數。愚以四説者，獨康成確與傳合，爲正得禮意。餘皆肊造，不足據也。蓋三殤歲數，射慈云，自以生月計之，不以歳，是算殤必由今年生月計起，至明年此月得十二个月，始爲一歲。數得八个對年，則滿八歲。錫恭按，以射氏說繹之，則及第八年之生月方爲八歲。此又似以第九年生月之上一月爲滿八歲，與射氏小異，當從射氏說傳之云‘滿八歲’，與俗以兒生十二月爲滿歲，其算同也。子夏上云十九至十六爲長殤，十五至十二爲中殤，十一至八歲爲下殤，已是就生之月數積算制服，則不滿八歲以下，傷之而不服者，自仍就生之月數積算制哭，則此句所謂月者，爲是生之月數，已含在上計三殤歲數內。順文讀之自明，並非虛著一鶻突語也。而算殤皆是由死時逆數其生，以差爲有服無服之制，由十九歲到滿八歲，諸成殤者服限已明，由不滿八歲以至初生，其哭限猶未明也。故子夏必逆計，到生滿三月爲制哭之始，云子生三月則父名之，死則哭之，未名則不哭，於是哭限亦明，所以必滿三月始哭者，禮無論適庶，皆生三月之末，母以之見於父，父咳而名之，始有父子之恩。其死也，哀出乎情，斯哭矣。若未三月而死，父尚未見子面，與未生者同，欲哭奚由哭乎？此聖人制無服之殤，哭日必計生月之禮意也。平心就傳文讀之，鄭注爲確乎？爲否乎？傳文發在子女子下，又末云哭不哭止主父言，賈疏本范甯說，云此唯据父母於子，不關餘親，視《大戴》兼及昆弟，於傳尤合。馬王以本服月數計者，如齊衰、大功，三殤俱有服，不成殤，猶曰可以制哭。至小功則服止長殤，緦親則長殤且無服，而反於八歳以下至生三月者，爲之制哭。有是理乎？賈疏譏爲疏失之甚，誠是，而《開元禮》獨從之。宋以後及國朝禮家，十九是之，皆積惑難破矣。郝氏又剏殤大小功月數，以爲新巧，究其不通，仍與馬王不異。孔氏本晉束晳、淳于睿，謂傳據期親，而會以范甯之說，解爲三日哭易緦麻三月。夫服之輕重，皆緣恩義之淺深，卽如三殤，亦生月多者服重，生月少者服輕。今自不滿八歲以下，漫無差等，聖人制禮，豈其然乎？晉儒唯據期親之說，於傳外別生支節，非所宜信也。",
            "对应经文": "子、女子子",
            "对应序号": "100061"
        },
        {
            "内容": "【通典】凡臣不殤君，子不殤父，妻不殤夫。蔡氏德晉曰：‘《左傳》，國君十五而生子，是固有年十四五而婚娶者矣。律以傳文十九至十六爲長殤，十五至十二爲中殤，則父與夫皆有卒於殤之年者矣。既冠昏，不得復以殤服服之，則凡有妻子者，皆勿殤可也。’",
            "对应经文": "子、女子子",
            "对应序号": "100061"
        },
        {
            "内容": "【又】晉長史姜輯議安平嗣孫服曰：‘諸侯體國，嗣孫至重，欲其胤嗣早繼者。文王之爲世子，在於王季之時，亦猶凡諸侯之世子耳，而十五便生武王。推此而言，則禮許世子以早冠。禮，男子冠而不爲殤，既冠婚姻，不復得以殤服服之，謂以爲嗣孫。徐氏《通考》引‘以’作‘已’，當從之年已十八，備禮冠娶，當從成人之例。",
            "对应经文": "子、女子子",
            "对应序号": "100061"
        },
        {
            "内容": "【又】晉新蔡王年四歲而亡，東海王移訪太常博士張亮議：‘聖人因親以教。愛親不同，而殤有降殺，蓋由知識未同成人故也。七歲以下，謂之無服之殤。《記》曰：“臣不殤君，子不殤父。”東海與新蔡，別國旁親，尊卑敵均，宜則同殤制，而無服也。’錫恭按，‘宜則’疑倒國子祭酒杜夷議：‘諸侯體國備物，典事不異，成人宜從成人之制。’宋庾蔚之謂：‘嗣子之體，不以成人爲義，故經有諸侯嫡子之殤服。臣、子不殤君、父，宫臣得服斬耳；自餘親，自依其本服。《記》云：“能執干戈以死社稷，則以成人服之。”先儒又推，年未二十而冠婚，及爲大夫者，皆不爲殤。至若諸侯繼體象賢，君臨一國，事過大夫遠矣，而可反殤之乎？’孝武帝孝建元年，有司奏，故第十六皇弟休隋薨，夭年始及殤，追贈諡東平沖王。服制未有準，輒下禮官詳議。太學博士陸澄議：‘按禮，有成人道，則不爲殤。今既追祚土宇，遠崇封秩，珪韍備典，成孰大焉？典文式昭，殤名去矣。夫嘉偶在室，元服表身，猶以免孺子之制，全丈夫之義，安有名頒爵首，而可服以殤禮？’有司尋澄議無明證，卻使秉正更上。澄重議：‘竊謂贈之爲義，所以追加名器，故贈公者便成公，贈卿者便成卿，贈之以王，得不爲王乎？然則有在生而封，或既歿而爵，俱受帝命，不爲吉凶殊典，同備文物。豈以存亡異數？今璽策咸秩，是成人之禮，羣后臨哀，非下殤之制。若喪用成人，親以殤服，末學含疑，未之或辨。’左丞羊希參議：‘尋澄議，既無畫然前例，不合準據。按禮云：子不殤父，臣不殤君。君父至尊，臣子恩重，不得以幼年而降。又曰：尊同則服其親服。推此文旨，旁親自宜服殤，所不殤者唯施臣子而已。’詔可。大明五年，有司奏故永陽縣開國侯劉升子《讀禮通考》引《宋書 禮制》作‘叔子’。錫恭按，草書‘叔’形近‘升’，因誤‘叔’爲‘升’也夭喪，年始四歲，旁親服制有疑。太常丞庾蔚之等議，並云：‘宜同成人之服。’東平沖王服殤，寔由追贈，已受茅土。錫恭按，此句上下當有脫文。《讀禮通考》引‘已’字上有‘異於’二字博士司馬興之議：‘應同東平殤服。’左丞荀萬秋等參議：‘南面君國，繼體承家，雖則佩觿，未闕成德，君父名正，臣子不容服殤。故云，臣不殤君，子不殤父。推此則知，旁親故依殤制。東平沖王已經前議，若升仕朝列，則爲大成。故鄱陽哀王追贈太常，親戚不降。愚謂下殤以上，身居封爵，宜同成人，年在無服之殤，以登官爲斷。今永陽國臣，自應全服，至於旁親，宜從殤禮。’詔可。梁天監十四年，舍人朱异議：‘禮，年雖未及成人，已有爵命者，則不爲殤。封陽侯年雖中殤，已有拜封，不應殤服。’帝可之。於是諸王服封陽侯，依成人之服。錫恭按，鄭君《殤小功章》注曰：‘大夫爲昆弟之長殤小功，謂爲士者若不仕者也。’以此知爲大夫無殤也。夫爲大夫且無殤服，況胙茅土而爵公侯者乎？杜氏夷、庾氏蔚之、陸氏澄、朱氏异之議自是正論。然古之未冠而爲大夫者，必其形智夙成，賢能蚤著，非常之士，故勿殤而無疑。後世祗以天潢貴胄，年在童孺，而膺爵土，世儒故多異議也。然則其失在蚤封，而不在勿殤也。蓋封建既異於古，而服術中兼尊尊者，難以盡合於禮矣。",
            "对应经文": "子、女子子",
            "对应序号": "100061"
        },
        {
            "内容": "【胡氏培翚曰】《檀弓》曰：‘魯人欲勿殤童汪踦，問於仲尼。仲尼曰：“能執干戈以衛社稷，雖欲勿殤也，不亦可乎？”此有功而不殤也。’錫恭按，‘殤’上原脫‘不’字，今補。",
            "对应经文": "子、女子子",
            "对应序号": "100061"
        },
        {
            "内容": "【疏】自此盡‘大夫庶子爲適昆弟之長殤中殤’，皆是成人齊衰期長殤、中殤，殤降一等校勘記曰：‘殤降’，《要義》無‘殤’字在功，故於此總見之。又皆尊卑爲前後次第作文也。云公爲適子，大夫爲適子，皆是正統成人斬衰，今爲殤死，不得著代，故入大功。特言適子者，天子諸侯於庶子，則絕而無服，大夫於庶子降一等，故於此不言，唯言適子也。若然，二適在下者，亦爲重出其文故也。○注○云‘公，君也’者，直言公恐是公士之公，及三公與孤皆號公，故訓爲君，見是五等之君，故言諸侯。言‘天子亦如之’者，以其天子與諸侯同絕宗故也。",
            "对应经文": "叔父之長殤",
            "对应序号": "100062"
        },
        {
            "内容": "【盛氏世佐曰】祖爲適孫之長殤，大夫已上同。凡言適孫，皆無適子者。",
            "对应经文": "叔父之長殤",
            "对应序号": "100062"
        },
        {
            "内容": "【胡氏培翚曰】大夫之庶子爲適昆弟本服期，與適子爲庶昆弟、庶昆弟相爲異。",
            "对应经文": "叔父之長殤",
            "对应序号": "100062"
        },
        {
            "内容": "【《通典》馬融曰】公謂諸侯也，重嫡也。大夫亦重嫡，故皆不降，服大功也。",
            "对应经文": "叔父之長殤",
            "对应序号": "100062"
        },
        {
            "内容": "【《晉書 禮志》】惠帝太安元年三月，皇太孫尚薨，有司奏御服齊衰朞，詔下通議。散騎常侍謝衡以爲：‘諸侯之太子，誓與未誓，尊卑體殊。《喪服》云“爲適子長殤”，謂未誓也，已誓則不殤也。’中書令卞粹曰：‘太子始生，故已尊重，不待命誓。若衡議，已誓不殤，則無服之子當斬衰三年，未誓而殤，則雖十九當大功九月。誓與未誓，其爲升降也微，斬衰與大功，其爲輕重也遠。而今注云‘諸侯不降適殤重’，嫌於無服，以大功爲重嫡之服，則雖誓，無復有三年之理，明矣。男能衛社稷，女能奉婦道，以可成之年而有已成之事，故可無殤，非孩齔之謂也。爲殤後者，尊之如父，猶無所加而止殤服。況以天子之尊，而爲無服之殤行成人之制耶？凡諸宜重之殤，皆士大夫不加服，而令至尊獨居其重，未之前聞也。’博士蔡克同粹。祕書監摯虞云：‘太子初生，舉以成人之禮，則殤理除矣。太孫亦體君傳重，由位成而服，全非以年也。天子無服殤之義，絕朞故也。’於是從之。徐氏乾學曰：‘案《祭法》明云：“王下祭殤五。”鄭康成曰：“諸侯大夫不降適殤，天子亦如之。”摯虞說謬矣。’",
            "对应经文": "叔父之長殤",
            "对应序号": "100062"
        },
        {
            "内容": "【《通典》爲太子太孫殤服議】晉惠帝無嫡子，以庶子爲太子，亡謂應降。永寧中，沖太孫亡，議者謂應爲殤。中書侍郎高齊議：‘太孫自是無服之殤，不應制服，此禮之明義，宜從以日易月之制。’博士蔡克議以爲：‘臣、子不殤君、父者，此謂臣、子尊其君、父，不敢殤之耳，非爲有臣、子便爲成人，不服殤也。按，漢平帝年十四而崩，羣臣奏，臣不殤君，宜加元服。後漢許慎、鄭玄論立廟，亦唯謂臣子不上殤耳。又，長子自以正體於上，不以命誓也。又，命庶孫四歲，則誓之。《讀禮通考》引作‘今庶孫四歲則誓之’古嫡子何獨十九不誓？《喪服》，君爲嫡子長殤大功。鄭玄曰：“天子亦如之。”所言臣不殤君者，自謂如太孫等之臣不殤耳。太子唯尊於東宫，東宫臣不殤之耳。今太孫未冠婚，四歲而齊縗成人之禮於太廟，愚謂不可。愍懷若在，太孫當依庶殤，不祭。’錫恭按，蔡克之論正矣，惟云‘臣不殤君者，自謂如太孫等之臣不殤耳，太子唯尊於東宮，東宮臣不殤之耳’，竊疑此亦非周公制禮也。古者太子無臣，其爲太子屬者，猶今君之臣也。《周官 諸子職》‘掌國子之倅’。大鄭云：‘國子，卿大夫士之子也。’鄭君增成其業，謂是公卿大夫士之副貳。《諸子職》又云：‘國有大事，則帥國子而致於太子，惟所用之。’鄭君注云：‘國子屬太子。’是卿大夫士之適子爲副貳者，爲太子屬也。而《服問》云：‘大夫之適子爲太子，如士服。’士爲太子，從君服期，則大夫之適子如之者，亦從君服期。不服斬而服期，明未爲太子臣也。《服問》言如士服者，先云爲君，則大夫之適子爲君服斬明，尚爲今君臣也。國子屬太子，而尚爲今君臣，未爲太子臣，安得謂東宮有臣乎？孔子曰：‘家無二主。’臣庶之家且然，況天子諸侯乎？太子無臣，家無二主之義也。太孫視太子矣。",
            "对应经文": "叔父之長殤",
            "对应序号": "100062"
        },
        {
            "内容": "【凌氏曙曰】《讀禮通考》：‘徐乾學按，三殤之制爲常人設爾，豈有既立爲太孫，而可以殤論乎？’謝衡謂已誓不殤是已，卞粹所駮已誓未誓之論，大謬不然。葢未誓則猶然庶孫爾，天子豈有服庶孫之理？若夫旣誓，則將代己爲宗廟主，雖無服之殤，禮當與成人同，可不爲之制服乎？卽就太孫尚而論，其前有太孫臧矣，尚原非適孫，故必待既誓，錫恭按，原脫‘其前’至‘既誓’十七字，適當《讀禮通考》按語之一行，蓋傳抄者誤脫，今補始得爲正統之嫡，而行期年之服。謝衡之言，深爲知禮，卞粹、高齊、蔡克，紛紛之論，何爲者乎？論曰：徐氏謂‘三殤之制爲常人而設，豈有旣爲太孫，而可以殤論乎’。按，《喪服》傳，‘公爲嫡子之長殤’注：‘公，君也，諸侯大夫不降嫡殤者，重嫡也，天子亦如之。’然則天子諸侯大夫之嫡子，不得謂之常人矣，而何以在《殤大功章》也？太孫不可以殤論，諸侯大夫無論矣，而天子之嫡子反可以殤論，何也？卞猝謂，太子始生，故已尊重，不待命誓。其論甚正，而徐非之，全無禮據矣。又云：‘旣誓則將代己爲宗廟主，雖無服之殤，禮當與成人同。’然則天子之嫡子，正體於上，又將所以傳重也，亦皆有代主宗廟之事，其死也，何以服制仍歸三殤？不聞其與成人同也。又云：‘尙原非嫡孫，必待既誓始得爲正統之嫡，而行期年之服。’考之殤服，無在齊衰期者，不知徐何據而云然也。錫恭按，徐氏謂爲嫡孫期年耳，非指殤服也。然徐說自誤至于旣誓始爲正統之嫡，尤爲不經。賈公彥云，傳重非正體，庶孫爲後是也。此例不明，尚妄發橫議，何也？卞又云，况以天子之尊，而爲無服之殤、行成人之制耶？㝷求卞義，眞知其不可耳，而徐乃以爲不然，與謝衡可謂同途而共謬者矣。",
            "对应经文": "叔父之長殤",
            "对应序号": "100062"
        },
        {
            "内容": "【《通典》王侯世子殤服議】晉有問者曰：‘某國中尉虞某按，本論無國名，亦無虞名訪太常王冀云：‘臺贈國王第二郎，年在殤，爲世子，臣當有服不？’冀云：‘禮無從君服殤之文，夫臣從君而服，以其體尊承緒，非繼成人與殤也。錫恭按，‘繼’字誤，或云本作‘計’，音近致誤苟爲代嫡君爲之服，則臣以何而不從服乎？若以禮無文者，亦可不服長子之下殤也？’宋庾蔚之謂：‘臣以義服，故所從極於三年。經舉重服必從，則輕不從可知也。若從服世子之殤，亦可從服嫡婦，豈其然乎？唯小君非從，故與君同。’",
            "对应经文": "叔父之長殤",
            "对应序号": "100062"
        },
        {
            "内容": "【釋文】爲其，于偽反。",
            "对应经文": "其長殤皆九",
            "对应序号": "100063"
        },
        {
            "内容": "【疏】絰之有纓，所以固絰，猶如冠之有纓以固冠，亦結於頤下也。五服之正，無七月之服，唯此大功中殤有之，故《禮記》云：‘九月、七月之喪，三時是也。’云‘絰有纓者爲其重也’者，以經云九月纓絰，七月不纓絰，故知絰有纓，爲其情重故也。‘自大功已上絰有纓’，此鄭廣解五服有纓、無纓之事，但諸文唯有冠纓，不見‘絰有纓’之文。鄭檢此經長殤有纓法，則知成人大功已上絰有纓，明矣。鄭知‘一條繩爲之’者，見斬衰冠繩纓通屈一條繩，屈之武校勘記曰：聶氏本作‘屬之於武’，單疏本‘屈’字蓋‘屬’字之誤垂下爲，校勘記曰：單疏本無‘纓’字，似脫。聶氏、《通解》俱有故知此絰之纓，亦通屈一條屬之，絰垂下爲纓可知。‘小功已下絰無纓也’者，亦以此經中殤七月絰無纓，明小功五月已下絰無纓可知。",
            "对应经文": "其長殤皆九",
            "对应序号": "100063"
        },
        {
            "内容": "【《通典》王肅曰】大功以上，以繩爲絰之纓也。",
            "对应经文": "其長殤皆九",
            "对应序号": "100063"
        },
        {
            "内容": "【又陳詮曰】長中殤惟以絰有纓無纓爲異耳。錫恭按，此但言此章之服之異耳。此章所異者，又有九月、七月之期，而他章之中從下者異者尤多。",
            "对应经文": "其長殤皆九",
            "对应序号": "100063"
        },
        {
            "内容": "【朱子曰】絰有纓者，以其加於冠外，故須著纓，方不脫落也。",
            "对应经文": "其長殤皆九",
            "对应序号": "100063"
        },
        {
            "内容": "【吳氏紱曰】絰以有纓無纓爲重服輕服之別，非藉以固絰也。若云固絰，則無纓者其謂之何？",
            "对应经文": "其長殤皆九",
            "对应序号": "100063"
        },
        {
            "内容": "【疏】此《大功成人章》，輕於前《殤章》，既略，曹氏元弼校曰：‘既略’上脫‘殤章’二字於此具言。○傳○云‘大功布九升，小功布十一升’者，此章有降，有正，有義。降則衰七升，冠十升；正則衰八升，冠亦十升；義則衰九升，冠十一升。十升者，降小功。十一升者，正小功。傳以受服曹氏元弼校曰：‘以’似當爲‘於’不言降大功與正大功，直云義大功之受者，鄭云‘此受之下’，正據受之下發傳者，明受盡於此。義服大功，以其大功至葬，陽城張氏重刊本作‘小功至葬’，《校勘記》曰：‘單疏誤“大”。’惟有變麻服葛，因故衰無受服之法，故傳據義大功而言也。云‘又受麻絰以葛絰’者，言受，衰麻俱受，而傳唯發衰，不言受麻以葛，故鄭解之云‘又受麻以葛絰’。引《閒傳》者，證經大功既葬，其麻絰受以小功葛者，曹氏元弼曰：‘小功’二字衍以其大功既葬，變麻爲葛，五分去一，大小與小功初死同。即《閒傳》云大功之葛小功之麻同一也，故引之爲證耳。云‘凡天子諸侯卿大夫既虞，士卒哭而受服’者，以於《斬章》釋訖，曹氏元弼曰：‘以’、‘已’通言此者，欲見天子七月而葬，諸侯五月而葬，虞而受服。若然，經正三月者，《校勘記》曰：單疏本‘正’下無‘言’字，《通解》、楊氏俱有。曹氏元弼曰：有‘言’字是以其天子諸侯絕旁期，無此大功喪，以此而言，經言三月者，主於大夫士三月葬者。若然，大夫除死月數，亦得爲三月也。云‘此雖有君爲姑姊妹女子子嫁於國君者，非內喪也’者，彼國自以五月葬後服，盛氏世佐曰：‘後’下疑脫一‘受’字此諸侯爲之，自以三月受服，同於大夫士，故云‘主於大夫士也’。",
            "对应经文": "大功布衰裳",
            "对应序号": "100064"
        },
        {
            "内容": "【孔氏穎達《閒傳正義》曰】《少儀》云‘婦人葛絰而麻帶’，又《上檀弓》云‘婦人不葛帶’，謂齊斬之婦人也。故《士虞禮》云，婦人既練，錫恭按，此非練，而去絰也，‘練’字誤，當云‘既卒哭’說首絰，不說帶也。注云：‘不脫帶，齊斬，婦人帶不變也。婦人少變而重帶，帶，下體之上也。’其大功以下婦人，亦葛帶也。故《喪服 大功章》男女並陳，及其變服三月，受以小功衰，即葛，九月，是男女共爲，即知大功婦人亦受葛也。",
            "对应经文": "大功布衰裳",
            "对应序号": "100064"
        },
        {
            "内容": "【李氏如圭曰】此章衰裳三等，降服七升，正服八升，冠皆十升。義服九升，冠十一升。三月既葬，各以其冠爲受。十升、十一升者，小功之布，故曰‘受以小功衰也’。下記曰‘大功八升若九升，小功十升若十一升’，記此受服之差也。纓絰者，錫恭按，此‘絰’字衍文絰有纓也。大功九月以上，絰有纓，故於此著之。即，就也。○傳據義服大功而言也。義服大功，衰九升，受以小功，衰十一升。服之有受者止于此。小功以下無受也。錫恭按，此言‘衰裳’，故云。然若絰，則小功亦受以葛絰也凡爲天子諸侯，必以重服服之。嫁於國君者，彼國雖以五月葬，此國自以三月受服。",
            "对应经文": "大功布衰裳",
            "对应序号": "100064"
        },
        {
            "内容": "【敖氏繼公曰】章内有‘君爲姑姊妹女子子嫁於國君者’，而《服問》又言‘君主適婦之喪’，是諸侯雖無大功，而於其尊同者，若所不可得而絶者，亦服此服也。其姑姊妹女子子之嫁於國君者，爲外喪，君之受服，固不視其卒哭之節，適婦雖内喪，而其禮則比於命婦，但三月，而故君亦惟三月而受服也。敖氏又云：‘婦人異於男子者，不葛帶耳，小功亦然。《檀弓》曰：“婦人不葛帶。”’錫恭按，此又與鄭君立異也。《士虞禮》注云：‘齊斬，婦人帶不變，大功小功者葛帶。’此大功小功婦人葛帶之明文也。敖於此大功云‘不葛帶’，而又云‘小功亦然’，明明與《士虞》記注相反也。《閒傳》、孔疏足以證之。",
            "对应经文": "大功布衰裳",
            "对应序号": "100064"
        },
        {
            "内容": "【張氏爾岐曰】大功有降，有正，有義。降則衰七升、冠十升，正則衰八升、冠亦十升，義則衰九升、冠十一升。卒哭後，各以其冠爲受，或受十升，或受十一升。受十升者降小功之布，受十一升者正小功之布也。今傳曰‘大功布九升，小功布十一升’，據義服大功而言，故註云‘受之下也’。自此而下小功，葬後惟有變麻即葛，因故衰更無受服之法。故又云‘明受盡於此’也。受麻絰以葛絰，解經文‘即葛’，引《閒傳》者，以證大功葛絰大小之制也。",
            "对应经文": "大功布衰裳",
            "对应序号": "100064"
        },
        {
            "内容": "【疏】此等並是本期，出降大功，故次在此。○傳○問之者，以本期，今大功，故發問也。○注○案《檀弓》云：‘姑姊妹之薄也，蓋有受我而厚之者也。’鄭取以爲說。若然，女子子出降，亦同受我而厚之，皆是於彼厚。夫自爲之禫、杖、期，故於此薄，爲之大功。",
            "对应经文": "姑姊妹女子",
            "对应序号": "100065"
        },
        {
            "内容": "【李氏如圭曰】《雜記》曰：‘伯母叔母疏衰，踊不絶地；姑姊妹之大功，踊絶於地。’若知此者，由文矣哉！絶地，離地也。伯叔母，義也；姑姊妹，骨肉也。姑姊妹雖已出降，其情猶不殺也。",
            "对应经文": "姑姊妹女子",
            "对应序号": "100065"
        },
        {
            "内容": "【疏】昆弟親，爲之期，曹氏元弼曰：‘親’字當在‘昆弟’上。錫恭按，但言昆弟，則同父昆弟可知。疏意同父昆弟相親近，故爲之期也此從父昆弟，降一等，故次姑姊妹之下。云‘其姊妹在室亦如之’者，義當然也。謂之從父昆弟，世叔父與祖爲一體，又與己父爲一體，緣親以致服，故云‘從’也。降於親兄弟一等是其常，故不傳問。曹氏元弼曰：‘不傳’二字當倒。",
            "对应经文": "從父昆弟。",
            "对应序号": "100066"
        },
        {
            "内容": "【李氏如圭曰】世父、叔父，從父而別，故謂其子爲‘從父昆弟’。",
            "对应经文": "從父昆弟。",
            "对应序号": "100066"
        },
        {
            "内容": "【胡氏培翚曰】《爾雅》：‘兄之子，弟之子，相謂爲從父晜弟。’郭注：‘從父而別。’案，鄭云‘世父叔父之子也’者，正謂其從父而別也。此自己身言也，《爾雅》‘兄之子，弟之子’，自父身言也。",
            "对应经文": "從父昆弟。",
            "对应序号": "100066"
        },
        {
            "内容": "【《通典》罪惡絕服議】御史中丞裴祗兄弟等乞絕從弟儀曹郎 喪服，表：《讀禮通考》引‘’作‘耽’，下同‘ 受性凶頑，往因品署未了，怨恨親親，言語悖逆，讐絕骨肉，其兄司空秀、二息從纂、昶以下薨亡， 皆不制服發哀。昔二叔放流，鄭段不弟，皆經典所絕。 應見流徙，未及表聞之。頃 憂恚荒越，遂成狂病，前即檻閉，令以喪亡。《讀禮通考》引‘令’作‘今’罪匿彰聞，《讀禮通考》引‘匿’作‘慝’穢辱宗冑。 見周親以下，皆宜絕服，葬不列墓次。請處斷。’戶曹屬韓壽議云：‘祗表稱二叔放流，鄭段不弟，大義滅親，至公之道，然猶作《鴟鴞》之詩，成王封其子胡於蔡，明王篤愛親親無已之意也。今 真由病喪神，《讀禮通考》引‘真’作‘直’故有悖言，非管蔡鄭段之元惡，而祗等心棄引致，不加痛傷，於禮不喪，於情不安。’東閤祭酒李彝議：‘昔公孫敖爲亂而亡，襄仲猶帥兄弟而哭，不廢親愛，《春秋》所善也。 狂疾積年，亡歿之後，追論往意，絕不爲服，竊所未安。’主簿劉維議以爲：‘先王制禮，因情而興。五服之義，以恩爲主。是以明親親之分，正恩紀屬，恩崇則製重，意殺則禮降。昔周公誅管蔡，鄭伯克叔段，皆正以王法，絕不爲親。 凶頑悖戾，背義忘親，存無歡接之恩，絕無禮服之製。循名責實，不服當矣。宜如祗所上。’記室督田岳議以爲：‘五服之制，本乎親屬，故賢不加崇，愚不降禮。昔公孫敖既納襄仲之妻，又以幣奔莒，至其卒也，仲欲勿哭，傳曰“喪親之終也”。情雖不同，無絕其愛，親親之道也。叛君爲逆，納弟妻爲亂，亂逆之罪，猶不廢喪。故胤子啟明，而唐堯不絕；象之傲佷，有虞加矜；周公戮弟，義先王室；鄭伯滅段，傳不全與。議者稱此，皆非所據。又諸侯絕周，公族爲戮，然猶私喪之也。私喪，猶言心喪喪禮大制，動爲典式，與其必疑，寧居於重？’學官令徐亶議云：‘昔閼伯實沈，親尋干戈，而遷於商夏，朱象頑傲，凶國害家。然唐無絕姓之文，虞有封鼻之厚，斯以重天姓、篤所承也。《讀禮通考》引‘姓’作‘性’周公刑叔，罪在黨協。禄父欲周之亡，蓋爲王室耳，非以流言毀公爲戮也。召公猶懼天下未解，特使兄弟之義薄，乃作《棠棣》之詩，以示恩親也。 以凶愚命卒，骨肉所哀，夫行過乎仁，喪過乎哀，未宜絕也。宋庾蔚之謂：‘夫聖人設教，莫不敦風尚俗，睦親糾宗者也。每抑其侈薄之路，深仁悌之誨，公族有罪，素服不舉，恩無絕也。若凶悖陷害，則應臨事議其罪，豈但不服而已？’裴  以狂病致卒，無罪可論，田岳之議，足爲允也。錫恭按，裴祗所論者從弟，故附錄於此。",
            "对应经文": "從父昆弟。",
            "对应序号": "100066"
        },
        {
            "内容": "【《梁書 袁昂傳》】昂丁內憂，服未除，而從兄彖卒。昂幼孤，爲彖所養，乃制朞服。人有怪而問之者，昂致書以喻之曰：‘竊聞禮由恩斷，服以情申。小功他邦，加制一等；同爨有緦，明之典籍。孤子夙以不天，幼傾乾廕，資敬未奉，過庭莫承，藐藐沖人，未達朱紫。從兄提養訓教，示以義方。每假其談價，虛其聲譽，得及人次，實亦有由。兼開拓房宇，處以華曠，同財共有，恣其取足。爾來三十餘年，憐愛之至，無異於己。姊妹孤姪，成就一時，篤念之深，在終彌固。此恩此愛，畢壤不追。既情若同生，而服爲諸從，言心即事，實未忍安。昔馬棱與弟毅同居，毅亡，棱爲心服三年。錫恭按，爲弟三年，益不可訓由也之不除喪，亦緣情而致制。錫恭按，此事夫子所不許雖識不及古，誠懷感慕。常願千秋之後，從服朞齊。不圖門衰禍集，一旦草土殘息，復罹今酷。尋惟慟絕，彌劇彌深，今以餘喘，欲遂素志，庶寄其罔慕之痛，少申無已之情，雖禮無明據，乃事有先例，率迷而至，必欲行之。君問禮所歸，謹以諮白。臨紙號哽，言不識次。",
            "对应经文": "從父昆弟。",
            "对应序号": "100066"
        },
        {
            "内容": "【疏】在此者，以其小宗之後大宗，欲使厚於大宗之親，故抑之，在從父昆弟之下。○傳○按，下記云‘爲人後者於兄弟降一等’者，故大功也。若然，於本宗餘親，皆降一等也。錫恭按，兄弟非昆弟也。疏誤引，當引上傳‘降其小宗’。",
            "对应经文": "爲人後者爲",
            "对应序号": "100067"
        },
        {
            "内容": "【《通典》馬融曰】昆弟在周而降之，以所後爲親也。",
            "对应经文": "爲人後者爲",
            "对应序号": "100067"
        },
        {
            "内容": "【敖氏繼公曰】其姊妹在室亦如之。錫恭按，此於注義甚合，而與敖氏自爲之例以攻注者不同，可見敖氏胸無定見也。",
            "对应经文": "爲人後者爲",
            "对应序号": "100067"
        },
        {
            "内容": "【盛氏世佐曰】不云報者，於《不杖期章》‘爲人後者爲其父母’已言之矣。故此略之。",
            "对应经文": "爲人後者爲",
            "对应序号": "100067"
        },
        {
            "内容": "【曹氏元弼曰】前《不杖期章》‘爲人後者爲其父母’在‘適孫’下，此‘爲其昆弟’在‘庶孫’上者，以承‘從父昆弟’之文，遂連言昆弟耳。又前‘爲人後者爲其父母’下卽繼以‘女子子適人者爲其父母’，同岀降，故相次也。此‘爲其昆弟’下隔‘庶孫’、‘適婦’二條，始及‘女子子適人者爲眾昆弟’者，以此女子子以下三條連言女服，不可退，‘庶孫’二服厠其閒也。不言報者，胡氏云以前爲其父母言報，則此亦報可知也。弼案，昆弟當報以大功，而先服齊衰三月也。又案《小功章》云，‘爲人後者爲其姊妹適人者’，則其在室者與昆弟同大功，亦可知《期章》‘昆弟’注云‘爲姊妹在室亦如之’是其例。○又曰：傳意謂，出後大宗，故降其小宗兄弟、昆弟。金氏所謂，父已下本親，一爲人後，卽無不降其服者，亦小宗降服之有定者也，賈氏云‘於本宗餘親皆降一等’也。此推言後於祖，若曾高，若遠祖之爲大宗者，不但降其父以下有定者，又降其髙若曾若祖以下之親之服，以足經未言之指也。胡氏非之，誤。辨見《小功章》‘爲人後者爲其姊妹適人者’下。",
            "对应经文": "爲人後者爲",
            "对应序号": "100067"
        },
        {
            "内容": "【《讀禮通考》俞汝言‘爲人後者爲其伯叔父母服議’】案，禮，爲人後者爲其本生服降一等，其伯叔父母宜何服？許子大辛曰：‘服小功。禮，爲伯叔父母齊衰期年，從伯叔父母小功五月，齊衰降則小功也。’俞子曰：‘禮無明文，事有比附。爲叔父之長殤大功九月，中殤大功七月，出嫁女爲伯叔父母大功九月，爲人後者比於嫁女爲伯叔父母，降一等，比於叔父之長殤，不亦可乎？若曰小功是降二等矣。’許子又曰：‘如伯叔無大功之服何？’曰：‘豈惟伯叔？爲其父豈有齊衰期年之服乎哉？伯叔無服大功者，正也；服大功者，降也。且降服之制，重於正服，禮無明文而從其重者，庶有合乎？故爲本生伯叔父母，服宜大功九月。’",
            "对应经文": "爲人後者爲",
            "对应序号": "100067"
        },
        {
            "内容": "【疏】卑於昆弟，故次之。庶孫從父而服祖期，故祖從子而服孫大功，降一等，亦是其常，故傳亦不問也。○注○云‘男女皆是’者，女孫在室，與男孫同，其義然也。引殤小功者，欲見彼殤既男女同，證此成人同，不異也。",
            "对应经文": "庶孫。【注",
            "对应序号": "100068"
        },
        {
            "内容": "【《通典》陳詮曰】自非嫡孫一人，皆爲庶孫也。錫恭按，陳氏說爲無嫡子者言。若有嫡子者，并無嫡孫一人，皆庶孫也。",
            "对应经文": "庶孫。【注",
            "对应序号": "100068"
        },
        {
            "内容": "【郝氏敬曰】庶孫謂眾孫，異於無父繼祖之適孫也。",
            "对应经文": "庶孫。【注",
            "对应序号": "100068"
        },
        {
            "内容": "【疏】疏於孫，故次之。其婦從夫，而服其舅姑期，其舅姑從子，而服其婦大功，降一等者也。○傳○此傳問者，以其適庶之子，其妻等是婦，而爲庶婦小功，特爲適婦服大功，故發問也，答‘不降其適’故也。若然，父母爲適長三年，今爲適婦不降一等服期者，長子本爲正體於上，故加至三年。婦直是適子之妻，無正體之義，故直加於庶婦一等，大功而已。錫恭按，婦爲舅姑本服大功，齊衰期者，從夫而加隆者也。以適婦與長子并論，則長子者正體，而適婦者正而不體者也，故降其加隆之服，而不降其本服也。疏意蓋如是。○又按，自此以下，單疏皆闕，從陽城張氏敦仁刊本錄疏。張氏序云：‘自卅二至卅七，損失六卷，校以魏鶴山《要義》而循其次第者。’魏所用，即景德本也。",
            "对应经文": "適婦。【注",
            "对应序号": "100069"
        },
        {
            "内容": "【《通典》馬融曰】重嫡，故不降之爲服也。",
            "对应经文": "適婦。【注",
            "对应序号": "100069"
        },
        {
            "内容": "【又陳詮曰】婦爲舅姑服周，舅姑爲婦宜服大功，而庶婦小功者，以尊降之也。此爲婦大功，故傳釋不降。",
            "对应经文": "適婦。【注",
            "对应序号": "100069"
        },
        {
            "内容": "【《周官 司服》賈疏曰】天子諸侯絕傍期，正統之期猶不降，故兼云齊衰。《司服》‘凡凶事服弁’，服注：‘服弁，喪冠也，其服斬衰齊衰。’其正服大功，亦似不降也。《大功章》曰：‘適婦。’注云：‘適子之婦。’傳曰：何以大功也？不降其適也。既無指斥，明關之天子諸侯也。又《服問》云：‘君所主，夫人、妻、大子、嫡婦。’既言‘君所主’，服不降也。如是，則爲嫡孫之婦又當小功。",
            "对应经文": "適婦。【注",
            "对应序号": "100069"
        },
        {
            "内容": "【李氏如圭曰】婦人從服夫黨之尊者，降於夫一等，所爲服者亦降其夫一等，報之。婦爲舅姑期，舅姑宜爲之大功，又以正尊降之，服小功，惟適婦則不降。《小記》曰：‘適婦不爲舅後者，則姑爲之小功。’《小記》注曰：‘凡父母於子，舅姑於婦，將不傳重於適，及將傳重者非適，服之皆如庶子庶婦也。’",
            "对应经文": "適婦。【注",
            "对应序号": "100069"
        },
        {
            "内容": "【郝氏敬曰】子爲父後，故父爲其婦大功。雖大夫不降適也。",
            "对应经文": "適婦。【注",
            "对应序号": "100069"
        },
        {
            "内容": "【胡氏培翚曰】注以適庶之名，本由子起，今婦亦言適者，以其夫爲適子，則妻亦爲適婦，故云‘從夫名’也。",
            "对应经文": "適婦。【注",
            "对应序号": "100069"
        },
        {
            "内容": "【疏】前云姑姊妹女子子出適，在章首者，情重故。至此女子子反爲昆弟在此者，抑之，欲使厚於夫氏，故次在此也。錫恭按，此係專屬女子子，故次在此。疏謂‘抑之，欲使厚於夫氏’，則此在爲夫族服之前，未見所抑，亦奚自使厚哉？殆傅會之詞也爲本親降一等，是其常，故無傳也。○注○云‘父沒乃爲父後者服期也’者，《不杖章》所云是也。",
            "对应经文": "女子子適人",
            "对应序号": "100070"
        },
        {
            "内容": "【《通典》馬融曰】適人降其昆弟，故大功也。",
            "对应经文": "女子子適人",
            "对应序号": "100070"
        },
        {
            "内容": "【又陳詮曰】此言昆弟非父後者也。錫恭按，昆弟爲父後者，惟父沒乃有之，父在則本無爲父後者，皆眾昆弟也。父沒，則別於爲父後者、爲眾昆弟也。與注義同。",
            "对应经文": "女子子適人",
            "对应序号": "100070"
        },
        {
            "内容": "【敖氏繼公曰】‘昆弟’云‘眾’，對爲父後者立文也。是亦主言父沒者之禮矣。錫恭按，主言對馀意，主言父沒者，則父在者其馀意也。此就注意而別其孰爲主言，孰爲馀意，非破注也。",
            "对应经文": "女子子適人",
            "对应序号": "100070"
        },
        {
            "内容": "【胡氏培翚曰】此下言婦人之服，故次於此。錫恭按，此足正賈疏之誤。",
            "对应经文": "女子子適人",
            "对应序号": "100070"
        },
        {
            "内容": "【曹氏元弼曰】云‘父在則同，父没乃爲父後者服期也’者，盛氏、戴氏謂今本‘爲’下脱一‘爲’字，胡氏是之。弼案，此鄭君通合此經與《不杖期章》‘女子子適人者爲其昆弟之爲父後者’爲一也。知父在則同者，父在而歸宗，仍從父耳，己不必以昆弟爲宗，昆弟亦不得爲己之宗。適昆弟與眾昆弟義同，則同爲眾昆弟服大功耳。若父没，則爲父後者典宗事，己無父可從，歸當依之，義與眾昆弟殊絕，故爲之期也。傳以小宗釋爲父後者，明爲父後者代父爲宗，父已先没也。此爲後與他處爲後略異，他處爲後猶爲嗣，兼存没言。此爲後是代父爲宗，專據父没言父没而後有爲父後者，則父没而後有爲爲父後者之期服，明矣。而父在未爲後之適昆弟，同爲眾昆弟，當大功，益明矣。女子子適人者，父在爲眾昆弟大功，猶凡人之爲昆弟期也。注義如此，後人乃疑之，盛氏云，此與大夫之庶子爲適昆弟期同，是應降而不降，不必父没乃爲之服　期。胡氏云，此云眾昆弟，明對爲父後者言之，猶眾子對長子言也。昆弟之爲父後者在《期章》，眾昆弟在此章，經已分别明晰，似不必以父在父没爲言。盛說可從。弼案，此不然也。此條與大夫之庶子爲適昆弟其應降不降同。其所以應降不降者，則大不同。彼專據父在，此專據父没。彼傳曰‘父之所不降，子亦不敢降也’，明己非獨厚於適昆弟，因父降庶，不降適，故己於適亦不敢降，是應降不降之義岀於父，義岀於父，則父没庶昆弟得伸，與嫡同，皆不降，無所謂應降也。此傳曰‘婦人雖在外，必有歸宗曰小宗，故服期也’，明己非獨厚於爲父後者，以爲父後者代父主宗事，己歸當以爲宗，故不敢降，是應降不降之義出於己。義岀於已，則父在父自主宗事，己宗父，不宗昆弟，於未爲父後之適昆弟與眾昆弟同，皆應降，無容或不降也。傳言‘爲小宗故服期’，是宗之，故爲之期服，繫於宗也。子爲小宗，則父已没。不爲小宗，可知若宗子不孤，則禮仍與未爲宗子之適子　同。爲大宗者，族人不得爲之齊衰三月，爲小宗者，姊妹亦不得爲之期也。《春秋》之義，譏父老子代從政，安有明明父在而宗兄，不從父者乎？然則昆弟當降大功，而爲父後者獨爲之服期不降，定在父没之後無疑矣。至於胡氏謂此言眾昆弟，明對爲父後者言之，固也，然眾昆弟中有不爲父後者，有未爲父後者。不爲父後者可對爲父後者言，未爲父後者亦可對爲父後者言。必爲父後而後別於眾昆弟，則未爲後之同爲眾昆弟無疑也。爲父後者與眾昆弟，非長子與眾子比也。長子之分定於始生之時，眾子中初無其人，爲父後之事任於父没之後，眾昆弟中自當先有其人，亦猶長孫父在者同在庶孫中，不得豫别爲適孫也。胡氏謂爲父後者在《期章》，眾昆弟在此章，經已分別明晰，注不必以父在父没爲言，則豈不得謂適孫在《期章》，庶孫在此章，經已分別明晰，傳不必以有適子無適子爲言乎？試以兩經兩傳對勘，彼上經曰‘適孫’，傳曰‘有適子者無適孫’，則知適孫之名專目孫之無父者，而有適子者之長孫同爲《大功章》之‘庶孫’也。此上經曰‘女子子適人者爲其昆弟之爲父後者’，傳曰‘必有歸宗曰小宗’，則知爲父後者之名，專目代父爲宗者，而父在時之適昆弟同爲《大功章》之眾昆弟也。注據傳釋經，故知服期必在父没後，胡氏從盛，失之矣。",
            "对应经文": "女子子適人",
            "对应序号": "100070"
        },
        {
            "内容": "【音義】姪，大結反，《字林》，丈一反。",
            "对应经文": "姪，丈夫、",
            "对应序号": "100071"
        },
        {
            "内容": "【疏】姪卑於昆弟，故次之。不言男子、女子，而言丈夫、婦人者，姑與姪在室、出嫁同，以姪女言‘婦人’，見嫁出，因此謂姪男爲丈夫，亦見長大之稱，是以鄭還以‘男女’解之。○傳○云‘謂吾姑者吾謂之姪’者，名唯對姑生稱。錫恭按，‘名’上《通解》有‘姪之’二字若對世叔，唯得言昆弟之子，不得姪名也。",
            "对应经文": "姪，丈夫、",
            "对应序号": "100071"
        },
        {
            "内容": "【《通典》馬融曰】嫁姑爲嫁姪服也，俱出也。錫恭按，馬氏此條，爲經中‘報’字作解也。何以言之？爲姑適人者，上經已言之，則丈夫姪不必言‘報’也。女子子在室與男子同，則婦人姪之在室者爲姑，已在上經中，亦不必言‘報’也。惟兩出不再降，義非特著不明，經故特設‘報’文，而馬氏因嫁姑爲嫁姪以明嫁姪爲嫁姑，而以‘俱出’釋之，見經中‘報’字專爲嫁姪立文也。惟設辭既簡，而又軼見於他書稱引，遂令讀者疑不能明，如云不然，經中明有丈夫，何以專言嫁姪？馬氏決不憒憒若斯也。○然則此經‘報’字專屬諸嫁姪乎？是又不然。惟嫁姪不可不言‘報’，而丈夫姪及婦人姪之在室，何妨共此‘報’文也？原作文之初，固爲嫁姪而設，逮成文之後，遂爲凡姪所共，此又修辭者自然之勢也。",
            "对应经文": "姪，丈夫、",
            "对应序号": "100071"
        },
        {
            "内容": "【《通典》】父叔兩留，服無降周，事無所敦，故謂之兄弟之子，而不別制焉。姨母兩出，服加小功，情無出內，故爲姊妹之子而名不章焉。言丈夫、婦人，以明男女皆同也。姪服既明，甥服兼女可知矣，故於甥不服，錫恭按，‘服’當作‘復’，音近而誤也云‘丈夫婦人’也。錫恭按，《通典》於喪服，惟鄭君注不著氏與名，餘人皆著氏與名。此既非鄭注，而又不著氏與名，疑君卿自爲之說。",
            "对应经文": "姪，丈夫、",
            "对应序号": "100071"
        },
        {
            "内容": "【李氏如圭曰】姪者，嫁姑謂其昆弟之子、女子子也。言婦人者，明已嫁者與在室之服同。下經‘大夫之妻爲姑姊妹嫁於大夫者大功’，‘爲人後者爲其姊妹適人者小功’，則以出降者。兩皆出，亦止降一等。",
            "对应经文": "姪，丈夫、",
            "对应序号": "100071"
        },
        {
            "内容": "【閻氏若璩曰】汪氏琬與予論禮服京師不合，頗聞其盛氣，既而歸。近且合刋《正續藁》，悉改而從我。其中《儀禮説》二條有可喜者。曰：‘凡父黨之尊者，由父推之，皆父之屬也，世父、叔父是也。錫恭按，‘叔父’下有‘從祖祖父’四字，以其爲祖父之行，與此未甚切合，刪之至父之姊妹，則不可謂之父。不可謂之父，其可謂之母乎？二者皆不可以名，故聖人更名曰姑。《爾雅》：“謂我姑者，吾謂之姪。”盖姑亦不敢以昆弟之子爲子也。凡母黨之尊者，由母推之，則皆母之屬也，從母是也。至母之昆弟，則不可謂之母。不可謂之母，其可謂之父乎？二者皆不可以名，故聖人更名曰舅。《爾雅》：“謂我舅者，吾謂之甥。”盖舅亦不敢以姊妹之子爲子也。此先王制名之微意也。’予謂《爾雅》僅有‘謂我舅者吾謂之甥’一語，若二語並列，即出子夏傳文，汪氏小誤。",
            "对应经文": "姪，丈夫、",
            "对应序号": "100071"
        },
        {
            "内容": "【褚氏寅亮曰】姑與姪不以兩出而再降，姊妹同。",
            "对应经文": "姪，丈夫、",
            "对应序号": "100071"
        },
        {
            "内容": "【胡氏培翚曰】盛氏云，此與上節經文宜合爲一節。言女子子適人者爲此四等之親服，而此四等之親亦以是服報之也。丈夫，男昆弟及姪也；婦人，女昆弟及姪女也。此等皆期親，降在大功。今案，此‘姪丈夫婦人’本蒙上‘女子子適人者’爲之文，徐氏謂皆適人者爲之，其說是矣。但衆昆弟對爲父後者言，姪兼姪女言，不得合爲一條。盛氏謂丈夫婦人兼承昆弟姪言，程氏瑤田說亦同，不知姊妹相爲之服已包於章首條內。《喪服》經傳於男則曰昆弟，於女則曰姊妹，截然分明，無女昆弟之稱。盛氏揑造牽合，斷不可從。",
            "对应经文": "姪，丈夫、",
            "对应序号": "100071"
        },
        {
            "内容": "【鄭氏珍曰】此自是一條，明姪與姑相爲之服。徐氏乾學謂據馬融、陳詮注，此當與上文‘女子子適人者爲眾昆弟’合爲一條，今本乃康成所更致，文義不接，且‘報’字連上昆弟言，不專屬姪，非也。經例凡於此人下言‘報’者，卽不出彼人。本章首條‘姊妹適人者’已見眾昆弟爲之矣，則此‘報’字不連上條言明甚，首條亦見姑適人者，卽此丈夫之姪報服，特首條專爲男子服之，不兼女子，則此著姑之服姪男女同，而姪男女之服姑亦同，故須言報也。",
            "对应经文": "姪，丈夫、",
            "对应序号": "100071"
        },
        {
            "内容": "【釋文】㛮，本又作‘嫂’，同素早反。人治，直吏反，注治猶同。猶行，戶郎反，下同。卑遠，於萬反。猶傁，素口反。人稱，尺證反。之別，彼別反，錫恭按，當作‘彼列反’下‘有別’并傳同。",
            "对应经文": "夫之祖父母",
            "对应序号": "100072"
        },
        {
            "内容": "【疏】以其義服，故次在此。記云爲夫之兄弟降一等，此皆夫之期，故妻爲之大功也。錫恭按，小功以下爲兄弟，此非兄弟也，假輕以例重耳○傳○問者，怪無骨肉之親而重服大功，故致問也。答‘從服也’，從夫而服，故大功也。若然，夫之祖父母、世父母爲此妻著何服也？案下《緦麻章》云‘婦爲夫之諸祖父母，報’，鄭注謂夫所服小功者，則此夫所服期，不報限。曹氏元弼曰：‘不’下脫‘在’字王肅以爲父爲眾子期，妻小功，爲兄弟之子期，其妻亦小功，以其兄弟之子猶子。引而進之，進同己子，明妻同可知。‘夫之昆弟何以無服’已下，總論兄弟之妻不爲夫之兄弟服、夫之兄弟不爲兄弟妻服之事。云‘其夫屬乎父道者，妻皆母道也。其夫屬乎子道者，妻皆婦道也’，此二者尊卑之敘，並依昭穆相爲服，即此經‘爲夫之世叔父母服’是也。云‘謂弟之妻婦者，是嫂亦可謂之母乎’者，此二者欲論不著服之事。若著服，則相親，近於淫亂，故不著服。推而遠之，遠乎淫亂，故無服也。又云‘名者，人治之大者也，可無慎乎’者，欲明母之與婦本是路人，今來嫁於父子之行，則生母婦之名，既名母婦即有服，有服則相尊敬，遠於淫亂者也。是母婦之名，人理之大，可不慎乎？當慎之。若然，兄弟之妻，本無母婦之名，名兄妻爲嫂者，尊嚴之稱，名弟妻爲婦，與子妻同號者，推而遠之，下同子妻也。是兄弟妻既無母婦之名，今名爲嫂婦者，假作此號，使遠於淫亂，故不相爲服也。○注○云‘謂弟之妻爲婦者，卑遠之，故謂之婦’者，使下同子妻，則本無婦名，假與子妻同遠之也。云‘嫂者尊嚴之稱，是嫂亦可謂之母乎’者，此因弟妻名爲婦，以致斯問，言不可也。云‘嫂猶叟也，叟，老人稱也’者，叟有兩號：若孔注《尚書》‘西蜀叟’，叟是頑愚之惡稱；若《左氏傳》云‘趙叟在後’，叟是老人之善名。是以名爲‘嫂’，嫂，婦人之老稱，故云老人之稱。云‘是爲序男女之別爾’者，謂不名兄妻爲母，是次序昭穆之別也。云‘若己以母婦之服服兄弟之妻，兄弟之妻以舅子之服服己，則是亂昭穆之序也’者，此解‘不得’之意。何者？以弟妻爲婦，即以兄妻爲母，而以母服服兄妻，又以婦服服弟妻，又使妻以舅服服夫之兄，又使兄妻以子服服己夫之弟，曹氏元弼校曰：‘己’字似衍，然此句及上句與注文未合。錫恭按，‘己’字非衍，疏以‘己’當夫之弟，而又以夫之弟釋‘己’。觀上文云‘又使妻’，‘又使兄妻’，可以知之矣。此確與注文未合者也則兄弟反爲父子，亂昭穆之次序，故不得以兄妻爲母者也。故聖人深塞亂源，使兄弟之妻本無母婦之名，不相爲服也。引《大傳》者，云‘同姓從宗合族屬’者，謂大宗子同是正姓，姬薑之類屬聚也，合聚族人於宗子之家，在堂上行食燕之禮，即‘系之以姓而弗別，綴之以食而弗殊’是也。又云‘異姓主名治際會’者，主名謂母與婦之名。治，正也。際，接也。以母婦正接之會聚，則宗子之妻食燕族人之婦於房是也。云‘名著而男女有別’者，謂母婦之名明著，則男女各有分別而無淫亂也。",
            "对应经文": "夫之祖父母",
            "对应序号": "100072"
        },
        {
            "内容": "【李氏如圭曰】母道者，名之爲母，以名服之，與其夫同。婦道者，名之爲婦，以服己之服報之。昆弟之妻本非母婦之行，不可服以母婦之服，又不得以妻道屬其昆弟之妻，故昆弟之妻與夫之昆弟不相爲服。其謂之嫂與婦者，以名逺之耳。夫之祖父母、世叔父母，夫皆服期，故妻從服大功。爲昆弟子、夫之昆弟子之妻之服，經無文。案下經爲夫之姑小功，爲夫之諸祖父母緦，皆言‘報’，則夫之旁尊於卑者之婦皆報之，不盡出耳。王肅以爲與己子之婦同服小功，非旁尊報之例也。",
            "对应经文": "夫之祖父母",
            "对应序号": "100072"
        },
        {
            "内容": "【敖氏繼公曰】不言夫之世父母、叔父母報，文略也。錫恭按，敖又有駁傳一條，膠柱鼓瑟之談，不足辨。",
            "对应经文": "夫之祖父母",
            "对应序号": "100072"
        },
        {
            "内容": "【沈氏彤曰】按母本服期，加爲三年，其别於父者，父殁乃得申也。妻本服期，無加降，子婦本服大功，其庶者降爲小功，昆弟之子婦本服小功，以服報，而加爲大功，從父昆弟之子婦則報服緦而已。大夫之子爲世父母、叔父母、子、昆弟、昆弟之子、姑姊妹女子子無主者爲大夫命婦者，唯子不報。傳曰：言其餘皆報也。然則世叔父母於昆弟之子猶服報，况昆弟之子婦乎？故昆弟之子婦與夫之世叔父相爲皆大功，若昆弟之子婦而同於衆子婦之小功，則是以旁尊爲足以加尊矣。且衆子婦之小功降一等，以别於適婦也，昆弟之子婦何所嫌而别之而降之乎？謂同於引而進之之例，尤誤也。故三説惟敖爲得，至夫之祖父母爲此妻，則以正尊而不服報，又與世叔父母不同。",
            "对应经文": "夫之祖父母",
            "对应序号": "100072"
        },
        {
            "内容": "【胡氏培翚曰】夫之世叔父母，當以其服報之。經不言者，因祖父母不當言報，故於世叔父母之報文亦從省，以可推而知也。",
            "对应经文": "夫之祖父母",
            "对应序号": "100072"
        },
        {
            "内容": "【《通典》】吴徐整問射慈云：‘子思哭嫂爲位，在何面加麻袒免爲位？不審服此有日數乎？’慈答云：‘凡喪位皆西面，服此麻者，謂大殮及殯之時，已畢而釋之。’錫恭按，既畢而釋之者，蓋以加麻袒免謂當事之服也，然則啟而復服，既葬而釋之。",
            "对应经文": "夫之祖父母",
            "对应序号": "100072"
        },
        {
            "内容": "【程子曰】問嫂叔古無服，何也？曰：古之所以無服者，只爲無屬。其夫屬乎父道者，妻皆母道也。其夫屬乎子道者，妻皆婦道也。若兄弟，則己之屬也，難以妻道屬其嫂，此古者所以無服之義理，推不行也。錫恭按，此條之首，以《檀弓》推而遠之爲不是，不知推而遠之者，正以無屬故也。是此而非彼，何也？范純夫先生說是，錄在下。",
            "对应经文": "夫之祖父母",
            "对应序号": "100072"
        },
        {
            "内容": "【張子曰】韓退之以少孤，養於嫂，故爲嫂服加等《昌黎集 祭鄭夫人文》云：‘昔在韶州之行，受命於元兄，曰：爾幼養於嫂，喪服必以期。今其敢忘，天實臨之。’族屬之喪，不可有加。若爲嫂養，便以有恩而加服，則是待兄之恩至薄，大抵無母，不養於嫂，更何處可養？若爲族屬之親有恩而加等，則待己無恩者，可不服乎哉？昔有士人，少養於嫂，生事之如母，死自處以齊衰。或吿之，非先王之禮，聞而遂除之，惟持心喪，遂不復應舉，人以爲得體。錫恭按，下記云：‘不及知父母，與兄弟居，加一等。’兄弟，小功之親也，而張子以少孤養於嫂者加等爲非，何也？曰：嫂統於兄，嫂之恩，兄之恩也。兄本期親，不可以有加也。然嫂之恩不可忘也，故以心喪報之。沈氏彤曰：心喪終期，此亦無於禮者之禮也。又張子言‘族屬之喪，不可有加’，‘族屬’二字，微嫌大混，當以大功以上爲斷。嫂雖無服，而統於兄弟，不可等於小功以下也。",
            "对应经文": "夫之祖父母",
            "对应序号": "100072"
        },
        {
            "内容": "【范氏祖禹曰】嫂叔無服，古之人豈於其嫂獨無恩乎？傳曰：‘其夫屬乎父道者，妻皆母道也。’至於嫂不可以爲母，則無属乎妻道者也。錫恭按，引者刪‘無’字，非故推而逺之，以明人倫，加之而無義，不若不加之爲愈勝也。",
            "对应经文": "夫之祖父母",
            "对应序号": "100072"
        },
        {
            "内容": "【顧氏炎武曰】謂弟之妻婦者，其嫂亦可謂之母乎？《記 大傳》文同葢言兄弟之妻不可以母子爲比。以名言之，既有所閡而不通；以分言之，又有所嫌而不可以不逺。《記》曰：嫂叔之無服也，葢推而逺之也。夫外親之同爨猶緦，而獨兄弟之妻不爲制服者，以其分親而年相亞，故聖人嫌之。嫌之，故逺之，而大爲之坊，《曲禮》‘嫂叔不通問’不獨以其名也，此又傳之所未及也。黃氏汝成曰：傳曰：其夫屬乎父道者，妻皆母道也；其夫屬乎子道者，妻皆婦道也。言外見昆弟之妻非母非婦，其近於妻道矣。名不正則嫌生。舉彼見此，從容不迫，此其所以爲聖門之文耳，非未及也存其恩於娣姒，而斷其義於兄弟。夫聖人之所以處此者精矣。《大傳》疏曰：有從有服而無服，嫂叔是也；有從無服而有服，娣姒是也嫂叔雖不制服，然而曰無服而爲位者，惟嫂叔，《奔喪》子思之哭嫂也爲位，《檀弓》何也？曰：是制之所抑，而情之所不可闕者也。然而鄭氏曰：正言嫂叔，尊嫂。若兄公與弟之妻，則不能也。《正義》曰：兄公與弟妻不爲位者，卑逺之。弟妻於兄公不爲位者，尊絶之此又足以補《禮記》之不及。《檀弓》言嫂叔之無服，《雜記》言嫂不撫叔，叔不撫嫂，是兼兄公與弟妻。",
            "对应经文": "夫之祖父母",
            "对应序号": "100072"
        },
        {
            "内容": "【沈氏彤曰】《曲禮》云‘嫂叔不通問’，夫生則不通問，死則爲之衰麻，何義乎？且所以不爲服於其死者，正使之逺别於其生也。然則嫂叔之喪，信如所爲，闔門縞素，己獨玄黄，莫改者與？顔師古《嫂叔服議》曰：不然也。《奔喪》云：無服而爲位者，唯嫂叔，及婦人降而無服者麻。鄭云：雖無服，猶弔服加麻，袒免，爲位哭也。正言嫂叔，尊嫂也，兄公於弟之妻，則不能也。是嫂叔之喪，固弔服而加麻矣。兄公弟妻亦如之，但不爲位耳。凡弔服加麻皆，既葬而除。○呉射慈云：‘服加麻者，謂大殮及殯之時，已畢而釋之。’夫殯畢即釋，非錫衰、疑衰之弔服也，與鄭注不合，誤。錫恭按，射氏所指者，加麻也。麻，絰帶也。凡吊服加麻，見於《記》者有三等。《檀弓》曰：‘孔子之喪，二三子皆絰而出。’是出亦絰也。又曰：‘群居則絰，出則否。’是但出不絰耳。平居常絰，不必當事也。《服問》曰：‘公爲卿大夫錫衰以居，出亦如之。’當事則亦絰，大夫相爲亦然，是當時則絰，居則不絰也。‘當事’，孔疏謂大殮及殯，并將葬、啟殯是也。居雖不絰，而錫衰疑衰自若也。玩‘服加麻者’四字，可見射氏特少言自啟至於既葬耳，非誤也。互見上若孩童之叔，被鞠養于長嫂，則既葬之後，心喪終期，亦庶幾恩義之兼盡乎？後世因鞠養之恩，而制嫂叔之服，因嫂叔制服，而并制兄公弟妻之服。如魏徵、令狐德棻諸人，皆不知先王之禮意者也。",
            "对应经文": "夫之祖父母",
            "对应序号": "100072"
        },
        {
            "内容": "【毛氏嶽生曰】昔先王制服，三年之喪，由人心之不忍而節焉。其他尊卑隆殺，則皆緣義而推，由名而加者也。義無可推，名無從加，則無服矣。《禮 大傳》曰：‘同姓從宗，異姓主名。’又曰：‘名著而男女有別。’是故嫂叔之無服也，爲慎於名也。無母、婦之名，而爲母、婦之服，是甚悖於義，而紊其序焉。此先王主名而別男女之道也。而後人必論爲有服者，彼既不察名之二義，又以傳言無服，而《喪服》記則曰：‘夫之所爲兄弟服，妻降一等。’文與傳乖異，而記恆記經不備，是知古非無服，謂宜服大功。後唐定服，小功不廢。殊不知記云‘夫之所爲兄弟服’，猶曰‘夫之所爲小功服’，舉兄弟以著其目，而明其降不專以屬兄弟。然記不曰小功，何也？大功、小功有成人、未成人之異，而服因有受與無受。曰小功，懼其無差別，故不曰小功，而曰兄弟服，非以云嫂叔服也。然何以知非昆弟，而決爲小功？昆弟之服，已具於經，而夫之昆弟無服，傳固言矣。記之傳曰：何如則可謂之兄弟？傳曰：小功以下爲兄弟，言遠兄弟自小功始也。曾祖父母正服小功，而經列齊衰三月。傳曰：‘何以齊衰三月也？小功，兄弟之服也，不敢以兄弟之服服至尊也。’則此‘兄弟’，小功必矣。康成曰：‘兄弟，猶言族親也。’所以謂之族親者，記云‘兄弟皆在他邦，加一等，不及知父母，與兄弟居，加一等。’大功以上，則義固親服已重，不可加，故傳解曰‘小功’，下而記他云兄弟，皆小功，族親所容者廣，因舉以釋其疑而通其義。不然，記云兄弟服亦緦類，則降又何等，而婦人又禮不袒焉。是故他經言兄弟，固不舉屬小功，然傳各有義，此謂小功，決也。由是言之，期親昆弟妻無服，至於小功而從爲之緦，先王制服，必不若是無等矣。又《喪服》自君父外，不曰某爲某，則曰‘爲某’，繁列名稱，以次其類。嫂叔果有服矣，此當云‘夫之爲兄弟服’，不當云‘所爲’也。‘所爲’云者，所爲如是之服也。且記前云‘君之所爲兄弟服，室老降一等’，公士大夫降其旁親，自期以下，不獨昆弟，《大功章》云‘大夫，大夫、公之昆弟爲從父昆弟庶孫姑姉妹女子子適士者’是也。此獨云兄弟，何邪？若然，凡記云‘所爲兄弟服’，舉兄弟以著其目，而明其降，不專以屬兄弟，又其易明者也。夫記不與傳殊，而必欲執記以違傳，用苟背於經，是豈爲知禮哉？然魏蔣濟論嫂叔之服，誤據‘娣姒婦’文，時固辨其非而正其失。至晋成粲，援記爲典。粲固不考記義，苟說又輒放逸，不曰‘夫之所爲兄弟服’，而曰‘夫爲兄弟服，妻降一等’。自晋及今，鮮有言者，則以不維記云‘所爲’之義，又不察兄弟謂小功。迹其所稱，遺異無詞闢之故焉。然則嫂叔無服信矣。而人果幼失父母，生長於嫂，嫂之鞠養，情若所生，如魏徵云者，亦忍而無服乎？又退之服期非乎？夫先王制禮，不逆人情，獨嫂之尊而無者，以爲使叔期則疑於祖父母、世父母、叔父母，大功、小功則疑於父母爲子、長婦、庶婦之喪，舉窒於名，而不順乎情，至若無母之實，有母之名，禮猶服乳母緦，豈有恩實同母，而服至缺於三月？然而不言者，以非恆見，又後可緣義起也。是故爲嫂服期，必如退之嫂者乃可，不若是則惟無服，以昭其别。且魏徵所議小功，欲尊其嫂而報之德，而使嫂反屈於己服之之名，又使凡爲叔者，皆襲以行，以是爲畔於禮而不可耳。雖然，君子臨喪則哀，而禮又有同爨之緦、弔傷之節，至嫂之喪，正降報服，室從而變，而獨無易於故，因情不安而義弗忍焉。《檀弓》曰：‘子思之哭嫂也爲位。’《奔喪篇》曰：‘無服而爲位者，惟嫂叔，及婦人降而無服者麻。’康成解，謂弔服加麻，袒免，爲位哭也。又謂兄公於弟之妻則不能也。而吳射慈斷加麻日數以爲大斂，及殯而除，是凡嫂叔之喪，相爲弔服加麻，逮殯而除，戚與敬見，而又無嫌於名。君子其或有取焉者矣。或曰：曾子曰，小功而不爲位也者，是委巷之禮也。疑爲位皆有服，且記云云，康成不言，而賈公彥又釋爲從母類。果若所云，則近世經師之說爲勝於古也。夫喪有主人之位，有賓位。賓不聞有喪無服爲位，固記之文也。康成不言，以其義明。又兄弟謂小功也，若賈氏，則不得其解，而曲爲說。然固知其爲小功類矣。後人解經或過前人，《服問》之外，‘兄弟’鄭氏舉小功服之外祖父母與從母，則閻君若璩不爲無說焉。惟戴君震謂昆弟、兄弟異義，古人昆弟不言兄弟，兄弟則舉其遠者，此固執於傳而不可通耳。夫服紀重輕，非聖人不能斷，而君子議禮，不由先王之制，而考傳記文義之著，徒爲煩說，以淆於理則。吾見其昧於禮，而無適從焉。故擇論說，作此議云。",
            "对应经文": "夫之祖父母",
            "对应序号": "100072"
        },
        {
            "内容": "【程氏瑤田謂弟之妻爲婦說曰】《大功章》傳言：‘夫昆弟之所以無服也？曰：其夫屬乎父道者，妻皆母道也；其夫屬乎子道者，妻皆婦道也。謂弟之妻婦者，是㛮亦可謂之母乎？故名者，人治之大者也，可無慎乎？’然則弟之妻不可謂婦，謂弟之妻婦者，非也。然而聖人仍之而不改者，何也？鄭氏蓋言之矣。曰：卑遠之，故謂之婦，是爲序男女之別。夫禮者，辨嫌明微者也，嫌疑之間，其幾甚微，故借婦之稱以示卑遠，所以辨其嫌而明其微也。抑婦之義安昉乎？昉於夫婦也。《說文》云：‘婦，服也，从女，持帚灑埽也。’是故婦者，女人之通稱也。故《曲禮》之言妃匹也，‘士曰婦人。’《易》家人之彖曰：‘父父子子，兄兄弟弟，夫夫婦婦，而家道正。’記曰，‘天下之達道五’，君臣、父子、夫婦、昆弟、朋友，配五倫而言之，皆正言。妻曰婦，是故大夫之妃曰命婦。《周官 司市》稱朝資夕賣者曰‘販夫販婦’，婦皆對夫言之。《喪服》經言丈夫婦人者凡四，見以婦人爲對丈夫之稱。女子子謂之婦人子。婦人不貳斬，長婦與穉婦相名，謂之娣姒婦，皆以婦爲女適人之通稱。由夫婦及婦人通稱而推之，弟之妻曰弟，婦子之妻曰息。婦猶言弟之婦人、子之婦人也。男尊女卑，男貴女賤，故以服人爲義。息婦最卑，故得專婦之名。婦爲舅姑，婦事舅姑，婦或賜之，則受而獻諸舅姑是也。若夫弟婦，則不得專其名，故稱之必曰‘弟婦’，猶大夫妻之貴於室者，必稱之曰‘命婦’也。婦謂女適人之稱，猶壻謂夫壻也。故姊之夫曰姊壻，妹之夫曰妹婿，女之夫曰女壻。今女壻得專壻之名，猶子婦得專婦之名，自餘壻婦必曰某壻某婦也然則《喪服》傳之言慎名者，雖以婦名弟之妻，是弟妻本可名弟婦，而斷然不制夫昆弟之服，其義至深遠，而未可以臆見難之也。錫恭按，對夫之稱，見其卑；婦人通稱，見其遠。與鄭義合。",
            "对应经文": "夫之祖父母",
            "对应序号": "100072"
        },
        {
            "内容": "【疏】大夫爲此八者本期，今以爲士，故降至大功，亦爲重出此文，故次在此也。○注○云‘子謂庶子’者，若長子在《斬章》，故謂庶子也。尊同謂亦爲大夫者，經言大夫爲之，明尊同，是亦爲大夫也。云‘親服期’者，此八者並見《期章》是也。",
            "对应经文": "大夫爲世父",
            "对应序号": "100073"
        },
        {
            "内容": "【《通典》馬融曰】子謂庶子也，皆周也。大夫尊降，士故服大功也。尊同者，亦爲大夫服周也。",
            "对应经文": "大夫爲世父",
            "对应序号": "100073"
        },
        {
            "内容": "【敖氏繼公曰】《不杖期章》爲此親之爲大夫命婦者，云‘大夫之子’。此云‘大夫’，互見其人，以相備也。",
            "对应经文": "大夫爲世父",
            "对应序号": "100073"
        },
        {
            "内容": "【王氏士讓曰】大夫士雖同爲臣，而服命殊矣。燕射則有堂上堂下之班，鄕飲酒則有齒與不齒之異。卽五服之喪，而哭位别焉。喪服不爲之減殺，則他禮皆窒礙而不可行。故大夫降其旁親，理當然也。錫恭按，此爲方氏苞《析疑》發也。《析疑》云：‘先王制禮，貴者恩每隆，哀每篤。是故百官備，萬物具，不言而事行者，扶而起；言而後事行者，杖而起。謂以尊而降其親，非禮意也。’考方氏篤於親親，故有此說。然其解經雖誤，而觀過足以知仁。王氏所糾，適如其分，可謂方氏之爭友也。此條今爲《欽定義疏》按語，胡氏《正義》引作王氏說。蓋王氏爲三禮館纂修所擬稿，胡氏時猶可識別也。",
            "对应经文": "大夫爲世父",
            "对应序号": "100073"
        },
        {
            "内容": "【華氏學泉曰】或問：大夫之降其期以下服何也？曰：先王制服，尊尊親親之義並重。曰尊尊，則自天子以至公侯卿大夫統此矣。尊不敵親，故雖天子不敢降其正期；親不敵尊，故雖大夫得降其旁期。或曰：天子諸侯之貴，其於諸父昆弟有君臣之分矣，故族人不得以其戚戚君，宜也。大夫於諸父昆弟無君臣之分，其所以必詘其親以伸其貴，何也？曰：古者，諸侯之封不過百里，大夫之仕於其國，其父兄宗族之爲士者，皆其所統也。不使之衆，著于尊尊之義，不可以爲治。後世士大夫之仕者，離其鄉數千里，故雖入爲公卿，出爲牧伯，而五服之親不聞有所降殺，其時義宜爾也。大夫之子以大夫而降，何也？曰：此亦従尊尊之義推之也。國無二君，家無二尊，父之所不服，子亦不敢服，故大夫以尊降，大夫之子及公之子以厭降，公之昆弟即公子也，以先公之餘尊降，大夫無餘尊，故大夫没，大夫之子不降。",
            "对应经文": "大夫爲世父",
            "对应序号": "100073"
        },
        {
            "内容": "【褚氏寅亮曰】此等有父爲大夫而存者，即是尊同不降。錫恭按，此說可疑。下節大夫之庶子爲昆弟大功，大夫之庶子爲父在之稱，則彼昆弟亦父在者也。即此經‘昆弟’。而褚氏所云，有父爲大夫而存者也。下節相爲皆大功，厭降也。而一人爲大夫，遂皆不降，既不見尊降之義，又沒其厭降之文，不可解也。如謂大夫之子得與大夫尊同，則大夫庶子之昆弟，亦得與大夫尊同矣，何以在《大功章》耶？況大夫之子，原非可與大夫尊同也。此爲疑事之大者，互見《不杖章》‘唯子不報’下。",
            "对应经文": "大夫爲世父",
            "对应序号": "100073"
        },
        {
            "内容": "【胡氏培翚曰】合世叔母言爲士者，以其爲士妻，非命婦也，與《不杖期章》言大夫爲祖父母、適孫爲士者例同。經不言‘報’，則此八者爲大夫，皆如其親服，服期明矣。",
            "对应经文": "大夫爲世父",
            "对应序号": "100073"
        },
        {
            "内容": "【《通典》魏田瓊曰】《喪服》經不見大夫適子爲庶昆弟服者，與大夫爲庶子爲士者同。父之所降，子亦不敢不降也。",
            "对应经文": "大夫爲世父",
            "对应序号": "100073"
        },
        {
            "内容": "【釋文】上而，時掌反。",
            "对应经文": "公之庶昆弟",
            "对应序号": "100074"
        },
        {
            "内容": "【疏】云‘公之庶昆弟大夫之庶子’者，此二人各自爲母、妻，爲昆弟，服大功。此並受厭降，卑於自降，故次在自降人之下。○注○若云公子，是父在。今繼兄而言昆弟，故知父卒也。又公子父在爲母、妻，在五服之外，今服大功，故知父卒也。云‘大夫之庶子則父在也’者，以其繼父而言。又大夫卒，子爲母、妻得伸，今但大功，故知父在也。云‘其或爲母，謂妾子也’者，以其爲妻、昆弟，其禮並同，又於適妻，皆大夫，自不降，其子皆得伸，今在大功，明妾子自爲己母也。○傳○問者，怪此等皆合重服期，今大功，故發問也。答云‘先君餘尊之所厭不得過大功也’者，此直答公之庶昆弟，以其公在爲母、妻厭，在五服外，公卒猶爲餘尊之所厭，不得過大功。其大夫之子，據父在有厭，從於大夫，降一等。大夫若卒，則得伸，無餘尊之厭也。云‘父之所不降，子亦不敢降也’者，此傳云‘而降’，遂言不降者也，此傳雖文承‘大夫’下，亦兼解公之昆弟，未悉公爲何人不降，弟，公不降，子，亦不降，與大夫同也。錫恭按，公之庶昆弟，據父卒者也。父所不降，子不敢降，據父在者也。此傳不兼解公之庶昆弟，疏誤○注○以大夫尊少，身在降一等，身沒其庶子則得伸，如國人也。云‘昆弟，庶昆弟也’者，若適，則在父之所不降之中，故知庶昆弟也。云‘舊讀昆弟在下，其於厭降之義，宜蒙此傳也，是以上而同之’者，言‘舊讀’，謂鄭君以前馬融之等，以‘昆弟’二字抽之在傳下，今皆易之在上。鄭檢經義，昆弟乃是公之庶昆弟。大夫之庶子所爲者，父以尊降庶子，則庶子亦厭而爲昆弟大功。是知宜蒙此傳，則‘昆弟’二字當在傳上，與母妻宜蒙此傳，同爲厭降之文，不得如舊讀也。云‘父所不降謂適也’者，不指不降之人，而云謂適者，欲見適中非一，謂父爲適妻、適子之等皆是也。",
            "对应经文": "公之庶昆弟",
            "对应序号": "100074"
        },
        {
            "内容": "【《通典》雷次宗曰】《公羊傳》曰：國君以國爲體，是以其人雖亡，其國猶存，故許有馀尊以厭降之。",
            "对应经文": "公之庶昆弟",
            "对应序号": "100074"
        },
        {
            "内容": "【又陳詮曰】從乎大夫而降，謂父在者。",
            "对应经文": "公之庶昆弟",
            "对应序号": "100074"
        },
        {
            "内容": "【又吳徐整議】問者云：若父已卒，己未爲大夫，故猶士耳，未審庶子及昆弟當復降否？答云：大夫之子從乎大夫而降，至於父卒，則如國人也。",
            "对应经文": "公之庶昆弟",
            "对应序号": "100074"
        },
        {
            "内容": "【又漢戴德《喪服變除》曰】天子諸侯之庶昆弟，與大夫之庶子，爲其母大功九月，哭泣、飲食、思慕，猶三年。",
            "对应经文": "公之庶昆弟",
            "对应序号": "100074"
        },
        {
            "内容": "【晉賀循《喪服要記》曰】公之庶昆弟，父卒爲其母，大夫之庶子，父在爲母，皆大功九月。凡降服，既降心喪如常月。又天子諸侯賤妾子爲其母，厭於父，不得制麤縗之服，三月而葬，葬已而除，居處、飲食、言語，心喪三年。○劉智《釋疑》曰：凡屈不得服者，皆有心喪之禮，小功以下不稅服，乃無心喪耳。",
            "对应经文": "公之庶昆弟",
            "对应序号": "100074"
        },
        {
            "内容": "【李氏如圭曰】昆弟者，繫於今君之稱。言公之昆弟，則庶自明矣。重言庶者，主見爲母者，指妾子爲其母。適子爲母，自伸其本服。○大夫降其庶子庶婦一等，爲貴妾緦，故大夫庶子爲其母、妻、昆弟，亦降期而大功。諸侯絶服，庶子、庶婦不服妾，故公子不敢服其母、妻、昆弟。先君既没，猶厭于餘尊，服大功而已。凡屈而降服者，皆以心喪終其月數。劉智曰：小功以下不稅服者，乃無心喪耳。厭降之與尊降異者，錫恭按，此下疑脫‘尊降者’三字不降其正統之親及旁親之尊同者，厭降者，父所不服則皆不敢服之。《榖梁傳》曰，公子之重視大夫。公之昆弟，其尊與大夫等，而其服有不同者以此。公之昆弟於大功以下，乃無餘尊之厭，得伸；於尊不同者，則自以己旁尊降之一等，與大夫同。",
            "对应经文": "公之庶昆弟",
            "对应序号": "100074"
        },
        {
            "内容": "【顧氏炎武曰】尊尊親親，周道也。諸侯有一國之尊，爲宗廟社稷之主，既沒而餘尊猶在，故公之庶子於所生之母，不得伸其私恩，爲之大功也。大夫之尊不及諸侯，既沒則無餘尊，故其庶子於父卒，爲其私親並依本服，如邦人也。親不敵尊，故厭；尊不敵親，故不厭。此諸侯、大夫之辨也。後魏廣陵侯衍爲徐州刺史，所生母雷氏卒，表請解州。詔曰：‘先君餘尊之所厭，禮之明文。季末陵遲，斯典或廢。侯既親王之子，宜從餘尊之義，便可大功。’饒陽男遥官左衞將軍，遭所生母憂，表請解任，詔以餘尊所厭，不許。",
            "对应经文": "公之庶昆弟",
            "对应序号": "100074"
        },
        {
            "内容": "【方氏苞曰】獨舉大夫之庶子，以適子於母、妻不降，庶子從父而降，兄弟則適子之降，不待言矣。",
            "对应经文": "公之庶昆弟",
            "对应序号": "100074"
        },
        {
            "内容": "【凌氏廷堪曰】馀尊所厭，鄭君無注，敖氏云‘以死者爲其父尊之所厭’，則大謬。竊謂公之庶昆弟，其父雖卒，而適子尚爲諸侯，是先君之馀尊猶在，故爲所厭，不得伸也。茍知尊尊之義，則此傳不難解也。",
            "对应经文": "公之庶昆弟",
            "对应序号": "100074"
        },
        {
            "内容": "【胡氏承珙曰】此章下文云‘大夫、大夫之妻、大夫之子、公之昆弟，爲姑、姊妹、女子子嫁於大夫者’，《小功章》云‘大夫、公之昆弟、大夫之子，爲其昆弟、庻子、姑姊妹、女子子之長殤’，又云‘大夫、大夫之子、公之昆弟爲從父昆弟、庻孫、姑姊妹女子子之適士者’，獨不見公之昆弟爲其昆弟成人者之服。蓋國君絶旁期，於衆子無服，父之所不服，子亦不敢服。故公在則公子於昆弟無服，而爲其母妻之服，乃在五服之外。至比諸死於宫中者而爲之緦，即君卒矣。向之公子，今爲公之庻昆弟，然猶爲先君餘尊之所厭。爲此三人者，不得服其親服，而止於大功。故特以昆弟與母妻一例，於此見之，而後公之昆弟爲其昆弟成人者之服始著。至大夫之子爲其昆弟之爲大夫者，已見《不杖期章》，而其爲昆弟之不爲大夫者，獨無所見，故亦於此見之。錫恭按，此語亦微誤，觀下曹氏元弼說可見若如舊説，以‘昆弟’字屬下條，則大夫之子爲其昆弟之服，將於何見之耶？況下文‘皆爲其從父昆弟之爲大夫者’，注云：‘皆者，言其互相爲服，尊同則不相降。’疏云：‘此承上公之庻昆弟大夫之庻子之下，則是上二人也。’若如舊讀，置‘昆弟’二字於此條之上，則昆弟爲誰之昆弟？於義無屬，於文不辭矣。鄭君改讀極精，後人故欲從舊讀而强爲之解，非也。",
            "对应经文": "公之庶昆弟",
            "对应序号": "100074"
        },
        {
            "内容": "【鄭氏珍曰】公之庶昆弟之母妻昆弟，皆先君所不服。公子當先君在時，爲君之尊所厭，特以母妻非昆弟旁尊可比，故爲母練冠麻，爲妻練冠葛絰帶，皆練冠麻衣縓緣，旣葬除之，而不在五服之中，亦仍與無服等。至昆弟，則並此無之，所謂君之所不服，子亦不敢服也。及先君薨，似得伸矣，而猶爲餘尊所厭，皆不得過大功焉。聖經賢傳本　明確不易，自馬融等以昆弟抽在傳下，屬之下條，於是公昆弟之服晦，及康成改同上節，古義復還，而好異者且非之，信從者又止守《左傳》‘公子之重視大夫’及後鄭注‘公之昆弟猶大夫’二語，而不致思。公之昆弟所爲服，經雖屢與大夫、大夫之子並列，其爲服義例則不盡同，是其服仍晦也。今詳考之，公之昆弟當先君在時，於期功之親固不敢服君所不服，卽先君沒而亦無有服期者。此與大夫於期親尊同，則服本服迥異。蓋公之昆弟尊同大夫，故於諸親亦尊同不降，不同則降，而於先君之昆弟、姊妹成人在室者，及己之昆弟、姊妹成人在室者，獨不可以尊降論。何也？己爲公子，昆弟與世叔父亦公子，姑與姊妹成人在室者亦女公子，是其尊也皆同。卽己實爲大夫，而此七期親者，其尊同，大夫自若也，安所得而降之？唯女公子適人，則尊卑係於夫，而不係於父，始得視其夫之爲大夫、爲士，以從降不降之例耳。然此七期親者，先君在時，其尊正厭子女，旁厭昆弟，皆應服，不敢服。及先君沒，而猶爲餘尊所厭，相爲皆不過大功。經此條止著爲母妻昆弟，而不岀爲世父母、叔父母、姑姊妹者，諸侯繼世立長，其常，旣是公之昆弟，則當世父者卽先君也，更無所爲世父，其有世父者非常，故經不得言之。不言世父，因亦并不出叔父，若姑姊妹，經例無著其成人在室之服，故七期親止出昆弟，其餘謂皆可參互小功殤服見也。《殤小功章》‘公之昆弟爲其昆弟姑姊妹之長殤’，合之此條，是爲昆弟成人與殤並著也。女子成人在室與男子同，則知成人姊妹亦大功，爲姑旣長殤小功，則成人在室亦大功，以姑在室與男子同，知爲世父母、叔父母亦大功也。自母妻及七期親而外，餘尊厭所不及，始得以尊卑論。錫恭按，子尹先生言七期親者，不數子、女子子也。其實，子、女子子亦先君馀尊所厭者也期親，庶子、女子子、姑姊妹見《殤小功》及《小功章》。大功親，從父昆弟、庶孫見本章及《小功章》。其降不降皆與大夫同。小功、緦麻之親，經雖無文，皆可知也。此公子之服例，雖自母妻外凡服皆與大夫同，而實有尊降、厭降之分不同。大夫止是尊降，又大夫有不降者，則仍爲期，公子則絕無期服也。",
            "对应经文": "公之庶昆弟",
            "对应序号": "100074"
        },
        {
            "内容": "【夏氏炘曰】傳曰‘父之所不降，子亦不敢降也’，文承‘從乎大夫而降’之後，明三人大夫不降，子亦不敢降之，而國君亦可上推矣。大夫之適妻，大夫之子之適母也；大夫之適婦，適子之妻也；大夫之適子，大夫之子之適昆弟也。此三人者，大夫皆不降，爲内子期，適婦大功，適子三年故大夫之子爲適母三年，大夫之適子爲其妻期，大夫之庶子爲適子期，所謂子亦不敢降也。諸侯於庶子之母、妻、昆弟，皆絶服，不得謂之降，故知‘降’謂大夫。然諸侯於夫人、適子、適婦亦不降，《服問》所云‘君所主，夫人、妻、太子、適婦’是也。此二句雖承大夫言，其實諸侯亦在其内。",
            "对应经文": "公之庶昆弟",
            "对应序号": "100074"
        },
        {
            "内容": "【曹氏元弼曰】徐氏、程氏皆從舊讀，謬甚。試以經文讀之：‘公之庶昆弟、大夫之庶子，爲母妻昆弟，皆爲其從父昆弟之爲大夫者。’若‘昆弟’屬下讀，成何文理？禮，公子之重視大夫。此昆弟亦公子也。旣爲公子，卽皆如大夫，初不論其爲大夫爲士。上文‘大夫爲昆弟爲士者’條安得包公之昆弟爲昆弟之服乎？程曰：上條著大夫之服，則公之昆弟、大夫之子皆在所包。何以知之？《小功殤服》中，‘大夫、公之昆弟、大夫之子，爲其昆弟、庶子、姑姊妹女子子之長殤’一條，即上‘大夫’條之長殤服，於其大夫下連言公之昆弟、大夫之子，即可決‘大夫’條之‘大夫’二字，實包三人也。                                                                                                                                                                                                                                                                                                若二庶之昆弟，以公之庶昆弟言，則先君在時，爲公子之庶者，不聞其爲昆弟於五服外制厭服，今先君薨，而爲今君庶昆弟，其於昆弟之爲士者，自同大夫之爲昆弟，服大功。若其昆弟已爲大夫，則又在尊同得服親服之例矣，安得以先君餘尊厭之耶？若大夫庶子之昆弟，則固從大夫而服，已包在上條‘大夫爲子、昆弟、昆弟之子’之中，奚必別出之耶？公之昆弟無論爲大夫爲士，相爲皆大功，以同是公子也。姊妹在室亦然，以其爲女公子也。嫁於大夫亦如之，以大夫妻與公子尊同也。婦人旣嫁，從夫之爵適士者降小功，以爲士妻尊不同也。以此言之，公之昆弟相爲之服，不以大夫士異，明矣。微特昆弟也，爲諸父亦不以大夫士異，以諸父之父亦爲君者，則諸父亦公子也。諸侯之禮，盡臣諸父昆弟，期已下皆絕，父所不服者，子亦不敢服，故君在，公子爲諸父昆弟皆無服，與母妻同。則君没，爲諸父昆弟亦皆大功，與母妻同，以爲餘尊所厭，不得過大功也。厭降者，非必其私親，凡從乎父而降者皆是，故鄭《期章》注云‘公子、大夫之子以厭降’，豈獨爲母妻言乎？程曰：馀厭止於爲母爲妻，蓋母妻者，其私親也，故以君厭之。若夫昆弟，豈可以私親加之哉？餘尊所厭，止不得過大功，則大功以下爲餘尊厭所不及，乃以公之昆弟之旁尊降之，尊同者亦不降。故公子爲從父昆弟無服，而公之昆弟爲其爲大夫者大功，爲士者小功。經於公之庶昆弟爲母妻昆弟，著餘尊厭不得過大功之例，於爲其從父昆弟之爲大夫者，著大功以下無餘尊厭，而有尊降之例。記於公子爲其母妻，著從乎君而不服之例。此經連言母妻昆弟，昆弟與母妻同，言母妻而昆弟可知。若以記不言昆弟，而謂此經無昆弟之文，則公之昆弟相爲之服何所見，公之昆弟爲他期親尊同者服之例何所見乎？庶者，適妻所生第二以下及妾子之通稱，但此經‘庶’字中微有分別。爲妻爲昆弟，適妻所生第二以下之庶所同，爲母則惟據妾子之庶。故注云‘其或爲母，謂妾子也’。程氏謂此條是專著爲母爲妻，遠不同於適者，因謂公之適昆弟爲妻服期，不知公之適昆弟之妻君在亦君所不服，君没亦爲餘尊所厭，不得過大功者，安得服期乎？公之昆弟爲母有異，爲妻無異，爲昆弟亦無異，皆爲先君餘尊之所厭，故共其文。至大夫之子，服與大夫同，上‘大夫爲昆弟爲士者’條固得包大夫之子爲昆弟之服，然其庶子之爲母妻則未見，大夫庶子爲母妻與公之庶昆弟同。因同類言之，大夫庶子爲昆弟之服可不見，公之庶昆弟爲昆弟之服不可不見。大夫庶子旣與公之庶昆弟合言，因並蒙‘昆弟’之文。大夫庶子爲昆弟，本與公之庶昆弟相爲同，并詳之可也。若大夫適子之爲昆弟，自已包在上‘大夫’條中，不足以相難。錫恭按，竹邨之難，墨莊曰：若謂大夫庶子爲昆弟不爲大夫者無所見，故於此見之，則大夫適子爲昆弟不爲大夫者，又於何見之乎？故叔彥并釋之後人不知公之昆弟相爲不得與大夫爲昆弟同，大夫庶子爲昆弟，祗因與公之昆弟合文而連言，或疑‘昆弟’二字當在下節首，或疑爲衍，皆非。夫尊降者，施於尊不同者也。公之昆弟，尊降之服自庶子始，以庶子非公子也。大夫尊降，始於世叔父昆弟爲士者。",
            "对应经文": "公之庶昆弟",
            "对应序号": "100074"
        },
        {
            "内容": "【釋文】相爲，于偽反，下其爲、爲之，下文所爲，同。錫恭按，‘其爲’之‘爲’當如字，不應同，于爲反。",
            "对应经文": "皆爲其從父",
            "对应序号": "100075"
        },
        {
            "内容": "【疏】此文承上‘公之庶昆弟、大夫之庶子’之下，則是上二人爲此從父昆弟之爲大夫者，以其二人爲父所厭降親，今此從父昆弟爲大夫，故此二人不降，而服大功，依本服也。言‘皆’者，鄭云‘互相爲服’者，以彼此相爲同，是從父昆弟相爲著服，故云‘皆’，互相見之義故也。云‘其爲士者降在小功’者，降亦等故也。云‘適子爲之亦如之’者，雖適不降，同故也。",
            "对应经文": "皆爲其從父",
            "对应序号": "100075"
        },
        {
            "内容": "【李氏如圭曰】公之昆弟爲從父昆弟爲大夫不降者，以尊同。大夫之庶子不降者，以父所不降也。大夫之適子亦然。承上庶子之文，而不及於適耳。李氏又曰：皆者，皆公之庶昆弟大夫之庶子也。錫恭按，此誤會疏意也。疏意文承上‘公之庶昆弟、大夫之庶子’，故謂此二人爲之，非以釋經‘皆’字。若以釋經‘皆’字，則與注‘互相爲服’之意違矣。今節此語而附辨之。",
            "对应经文": "皆爲其從父",
            "对应序号": "100075"
        },
        {
            "内容": "【敖氏繼公曰】《春秋傳》曰：‘公子之重視大夫，公之昆弟降其昆弟之爲公子者，不降其從父昆弟之爲大夫者。’則知先君餘尊之所厭，止於上三人耳。",
            "对应经文": "皆爲其從父",
            "对应序号": "100075"
        },
        {
            "内容": "【張氏爾岐曰】注‘其爲士者’，從父昆弟之爲士者也。適子爲之亦如之，明不特大夫之庶子不爲之降也。此又依經推言之。",
            "对应经文": "皆爲其從父",
            "对应序号": "100075"
        },
        {
            "内容": "【胡氏培翚曰】注云‘皆’者，言其互相爲服，尊同則不相降者，從父昆弟本大功，若爲大夫則以尊降，今兩爲大夫，尊同不降。此爲彼服大功，彼爲此亦服大功，故云‘互相爲服’，以釋‘皆’字之義，明皆服大功也。錫恭按，此經爲之者，兼有公之昆弟、大夫之子，而胡氏云‘兩爲大夫’者，以公之昆弟、大夫之子同於大夫故也。以其釋注‘皆’字之訓甚明，故錄之。而其單言大夫，舉以起例，非挂漏也。",
            "对应经文": "皆爲其從父",
            "对应序号": "100075"
        },
        {
            "内容": "【曹氏元弼曰】《小功章》‘大夫、公之昆弟、大夫之子，爲從父昆弟爲士者’，卽此條重出之文，則此‘皆爲其從父昆弟之爲大夫者’謂上文‘大夫’、‘公之庶昆弟、大夫之庶子’爲之也。公之昆弟，於非公子尊不同者得降，尊同者大功以下得遂之例，見於此矣。從父昆弟非公子，尊本不同，爲大夫則專同，公之昆弟爲之，與大夫同，故與大夫、大夫之庶子同文。注云‘皆’者，言其互相爲服，尊同則不相降者，注意謂大夫、公之昆弟、大夫之子，並爲其從父昆弟之爲大夫者大功，而從父昆弟之爲大夫者亦爲之大功，故云‘皆’也。是鄭合兩服言之，使‘皆’字闡發無餘義。注又云‘適子爲之亦如之’，則固以‘皆’字爲總承上大夫、公之庶昆弟、大夫之庶子來矣。繼公竊注義，反欲陰破注，謬。敖云：‘此文承上經兩條，則“皆”云者，皆大夫、公之昆弟、大夫之子也。’錫恭按，注云‘適子爲之亦如之’，‘亦’云者，承上大夫之庶子言也。而大夫之庶子既與公之庶昆弟同文，公之昆弟，其尊又比於大夫，故知注總承上兩節‘大夫’、‘公之庶昆弟、大夫之庶子’也。敖說襲之，而又易注‘皆’字之訓，是陰破注義也竊疑注云‘互相爲服’，亦大分言之。大夫之庶子，其適昆弟爲之大功，從父昆弟爲大夫者宜以尊降之在小功矣。互相爲服，主謂大夫、公之昆弟尊同者爾。",
            "对应经文": "皆爲其從父",
            "对应序号": "100075"
        },
        {
            "内容": "【釋文】見恩，賢遍反，下以見同。",
            "对应经文": "爲夫之昆弟",
            "对应序号": "100076"
        },
        {
            "内容": "【疏】此亦重出，故次‘從父昆弟’下。此謂世叔母爲之服，在家期，出嫁大功。○注○云‘不言女子子者，因出見恩疏’者，女，在家室之名，是親也；婦者，事人之稱，是見疏也。今不言女與母，而言夫之昆弟與婦人子者，是因出見恩疏故也。",
            "对应经文": "爲夫之昆弟",
            "对应序号": "100076"
        },
        {
            "内容": "【《通典》馬融曰】在室者周，適人者降大功也。",
            "对应经文": "爲夫之昆弟",
            "对应序号": "100076"
        },
        {
            "内容": "【敖氏繼公曰】是服夫妻同也。錫恭按，敖氏之病，在不肯信而好古。如此條立說甚善，下文乃云‘上經不言夫爲之者，其文脫與’，輒疑經有脫誤，是不信經之病也。下文又云‘或言女子子，或言婦人子，互文以見其同爾’，是欲破注‘因出見恩疏’之義也，是不信注之病也。",
            "对应经文": "爲夫之昆弟",
            "对应序号": "100076"
        },
        {
            "内容": "【欽定義疏】世叔母爲夫之昆弟之子婦亦大功。不言者，上經爲夫之世父母、叔父母雖不言‘報’，以旁親無不報之例，已可推見，故不另出也。臣錫恭按，此駁陳氏詮說也。《通典》陳詮曰：‘婦人者，夫之昆弟之子婦也。子者，夫之昆弟之女子子適人者也。此是二人，皆服大功。先儒皆以婦人子爲一人，此既不語，且夫昆弟之子婦復見，何許耶！’陳氏詮說如此，義疏駁之，故在此節。",
            "对应经文": "爲夫之昆弟",
            "对应序号": "100076"
        },
        {
            "内容": "【胡氏培翚曰】此世叔母爲之服也。不言世叔父爲之服者，以此包之。注以婦人子即女子子，而經不言女子子，因出見恩疏者，言女則己所生，是親；言婦則爲人婦，是疏。今不言女子子，而言婦人子者，以其出適人，降服大功，故言婦人子，以見其恩之疏也。",
            "对应经文": "爲夫之昆弟",
            "对应序号": "100076"
        },
        {
            "内容": "【鄭氏珍曰】經稱婦人，此條外凡四見，皆與丈夫對舉，爲男子女　子之稱。則此婦人子，亦獨女子子耳。注義原確，晉陳銓注其說新而實非。若是姪婦，曰‘昆弟之婦’可也，今曰‘昆弟之婦人’，反不語甚矣。世叔父母爲姪婦之服，經皆不見。必以此爲服昆弟之子婦，世叔母見矣，世叔父服之又見何許乎？徐氏乾學以其説爲長，實所未喻。",
            "对应经文": "爲夫之昆弟",
            "对应序号": "100076"
        },
        {
            "内容": "【疏】妾爲君之庶子輕於爲夫之昆弟之女，故次之。○注○引‘下傳曰何以大功也？妾爲君之黨服得與女君同，指爲此也’者，校勘記曰：‘“指爲”之“爲”，要義作“謂”，下同，與注不合。’錫恭按，陽城張氏本，此卷之疏從要義校，兩稱‘指爲’，皆作‘爲’，不作‘謂’，與阮記又異，未見宋本要義，無從考定也。彼傳爲此經而作，故云‘指爲此’。在下者，鄭彼云‘文爛在下爾’故也。云‘妾爲君之長子亦三年’者，妾從女君服，得與女君同，故亦同女君三年。又云‘自爲其子期，異於女君也’者，以其女君從夫降其庶子大功，夫不厭妾，故自服其子期，是異於女君也。云‘士之妾爲君之眾子亦期’，謂亦得與女君期者，亦是與己子同故也。曹氏元弼校曰：當爲‘亦得與己子同’者，亦是與女君同故也。",
            "对应经文": "大夫之妾爲",
            "对应序号": "100077"
        },
        {
            "内容": "【通典王肅曰】大夫之妾爲他妾之子大功九月，自諸侯以上不服。",
            "对应经文": "大夫之妾爲",
            "对应序号": "100077"
        },
        {
            "内容": "【黃氏榦曰】此條內妾爲君之黨服，得與女君同，夫黨服通用。",
            "对应经文": "大夫之妾爲",
            "对应序号": "100077"
        },
        {
            "内容": "【郝氏敬曰】女君同大夫服，妾同女君服也。錫恭按，郝說甚謬，節取此二語。",
            "对应经文": "大夫之妾爲",
            "对应序号": "100077"
        },
        {
            "内容": "【盛氏世佐曰】庶子，謂適妻所生第二以下及他妾之子也，女子子在室與嫁於大夫者亦存焉。惟適長子及己所生則異於是。",
            "对应经文": "大夫之妾爲",
            "对应序号": "100077"
        },
        {
            "内容": "【方氏苞曰】婦爲舅姑期，其情適至是而止。妾爲女君、君之長子三年，錫恭按，‘女君’二字衍。將責以誠乎？責以誠也。舅姑以考終，常也。長子死，家之大變也，先祖之正體摧，君及女君痛如斬，而不與同其憂，非事人之道也。",
            "对应经文": "大夫之妾爲",
            "对应序号": "100077"
        },
        {
            "内容": "【沈氏彤曰】妾從女君而服君之黨，則爲君之祖父母、世父母、叔父母，亦大功可知也。傳雖專釋爲君之庶子二事，而此義亦包其中矣。",
            "对应经文": "大夫之妾爲",
            "对应序号": "100077"
        },
        {
            "内容": "【疏】此是女子子逆降旁親，又是重出，故次之於此。知逆降者，此經云嫁者爲世父已下出降大功，自是常法。更言未嫁者，亦爲世父已下，非未嫁逆降如何？錫恭按，‘如’、‘而’通用。○注云‘舊讀合大夫之妾爲君之庶子、女子子嫁者、未嫁者，言大夫之妾爲此三人之服也’者，此馬融之輩舊讀如此，鄭以此爲非，故此下注破之也。○傳云‘嫁者，其嫁於大夫者也。未嫁者，成人而未嫁者也’，此二者依鄭，爲世父已下七人本服皆期，未嫁者逆降之，服大功也。云‘何以大功也？妾爲君之黨服得與女君同’者，此傳當在上‘大夫之妾爲君之庶子’下，爛脫誤在此。但‘下言’二字及‘者謂妾自服其私親也’九字總十一字，既非子夏自著，又非舊讀者自安，是誰置之也？今以義，必是鄭君置之。鄭君欲分別舊讀者，如此意趣，然後以注破之。戴氏震曰：‘據疏此說，以“爲世父母、叔父母、姑、姊妹”十字爲傳文，以“下言”二字及“者謂妾自服其私親也”九字共十一字爲鄭所加，不知經既見“爲世父母叔父母姑姊妹”十字，傳不應重見此十字，而絶不釋其意。是二十一字通爲鄭注無疑，且攷其文義，上云“言大夫之妾爲此三人之服也”，下云“謂妾自服其私親也”，一“言”字，一“謂”字，皆指舊讀者之意。如是自舊讀至“此不辭”，凡五十六字，一氣連貫，不可截斷。’錫恭按，疏特不計此十字耳，非謂此十字非注文也。詳見鄭氏珍說。云‘此不辭’者，謂此分別文句，不是解義言辭也。云‘即實爲妾遂自服其私親，當言“其”以名之’者，此鄭欲就舊章讀破之。曹氏元弼曰：‘章’字衍。案‘不杖期章’云‘女子子適人者爲其父母昆弟之爲父後者’也，錫恭按，‘也’字衍。又云‘公妾以及士妾爲其父母’，自爲其親皆言‘其’以明妾爲私親。錫恭按，此句‘妾’字衍。今此不言‘其’，明非妾爲私親。一人逆降，一人合降，不得合云二人。是二人爲此七人等逆降者。曹氏元弼曰：二人不皆逆降，但疏意重在逆降一邊，故惟據逆降言之。又引‘齊衰三月章’曰‘女子子嫁者未嫁者爲曾祖父母，經與此同，足以見之矣’者，彼二人爲曾祖是正尊，雖出嫁亦不降。此則爲旁親，雖未嫁亦逆降。聖人作文是同，足以明之，明是二人爲此七人，不得以嫁者、未嫁者上同君之庶子。下文‘爲世父’以下，爲妾自服私親也。云‘傳所云何以大功也，妾爲君之黨服得與女君同，文爛在下爾’者，此傳爲‘大夫之妾爲君之庶子’而發，應在‘女子子’之上，‘君之庶子’之下，以簡札韋編爛斷，後人錯置於下，是以舊讀將‘爲’本在於此，是以遂誤也。云‘女子子成人者有出道，降旁親’者，此鄭依經正解之，以其嫁者降旁親是其常，而云‘未嫁者’，成人未嫁亦降旁親者，謂女子子十五已後許嫁笄，爲成人，有出嫁之道，是以雖未出即逆降世父已下旁親也。云‘及將出者，明當及時也’者，錫恭按，賈疏述注，句讀微誤。此當以‘降旁親及將出者’爲句，言降旁親之禮由已出者而及未出者也，乃後以‘明當及時也’釋之。謂女子子年十九，後年二月冠子娶妻之月，其女當嫁，今年遭此世父已下之喪，若依本服期者，過後二月不得及時，逆降在大功，大功之末可以嫁子，則於二月得及時而嫁，是以云‘明當及時’也。",
            "对应经文": "女子子嫁者",
            "对应序号": "100078"
        },
        {
            "内容": "【朱子曰】此段自鄭注時已疑傳文之誤。今攷女子子適人者爲父，通解續引有‘母’字。及昆弟之爲父後者，已見於‘齊衰期章’，爲衆兄弟又見於此‘大功章’，唯伯叔父母姑姊妹之服無文，而獨見於此，則當從鄭注之説，無疑矣。文集 答余正甫。",
            "对应经文": "女子子嫁者",
            "对应序号": "100078"
        },
        {
            "内容": "【李氏如圭曰】未嫁者爲此期親當服期，而服大功者，以其成人將出，欲其及時，故逆降旁親也。假年十九而遭期喪，降之爲大功，則得及時而嫁，大功之末可以嫁子故也。馬融舊讀，以大夫之妻降其庶子大功，爲女子子未嫁者亦然，其嫁於大夫者則以出降，無尊降，亦大功。大夫之妾爲此三人者，悉從女君之服，其自服其私親，世父以下則無尊厭降，一如邦人，出降一等，兩義各異，故經兩言‘爲’以別之，其義自通。鄭義於經文爲順，特成人未嫁者得逆降其旁親爲異耳。錫恭按，李氏既云鄭義於經文爲順矣，而又以逆降爲異者，謂馬、鄭兩說惟逆降爲鄭君所獨異，而非以逆降爲誤也。馬義與鄭君他條不異，故云然。",
            "对应经文": "女子子嫁者",
            "对应序号": "100078"
        },
        {
            "内容": "【敖氏繼公曰】前經見姊妹適人者及爲夫之昆弟之婦人子適人者，此‘世父母’而下，爲凡女子子之降服也。其服惟以適人爲節，以此見逆降之服無報禮也。敖又曰：‘此著其降之之節，異於他親也。在室而逆降，正言此七人者，葢世父母、叔父母，與姑之期爲旁尊之加服，姊妹之期雖本服，然以其外成也，故并世父已下皆於未嫁而略，從出降，明其異於父母昆弟也。’錫恭按，此說未然。姊妹相爲之服與眾昆弟同。眾昆弟不逆降，則姊妹亦不得逆降。姊妹而得逆降，則眾昆弟亦得逆降，可知也。又，昆弟之子何以異於世父叔父，而經亦未著，以此知經舉世父、叔父，而昆弟之子可類推，經舉姊妹，而眾昆弟可類推，不得云眾昆弟異於姊妹，而逆降之。服止此七人也。凡旁期皆當逆降，經舉此以見例，上以異於正尊，而下以異於大功以下也。【又曰】謂爲世父母以下皆妾爲私親之服，不合於經，蓋此乃適人者之通禮，經必不特爲此妾發之。",
            "对应经文": "女子子嫁者",
            "对应序号": "100078"
        },
        {
            "内容": "【盛氏世佐曰】女子子未嫁者曷爲亦降其旁親乎？曰：逆降也。逆降之義奈何？曰：昏姻之時，男女之正，王政之所重也。女子二十而嫁，有故二十三年而嫁，謂父母喪也。聖人權於二者之間，以父母之喪較之昏姻之時，則服重而時輕，故使之遂其服。以世叔父諸喪較之昏姻之時，則服輕而時重，故使之遂其時。此逆降之禮所由設也。女子子所逆降者，惟此七人耳，以其皆期服故也。錫恭按，逆降皆期服是也，但不止此七人。若大功以下，可以無妨於時，則不須逆降矣。其不云在室，而云未嫁者，女子子在室與男子同，禮之常也。唯其年已及笄，故雖未嫁，而得從出降之例，所以通其變也。傳以成人而未嫁者釋之，得經意矣。",
            "对应经文": "女子子嫁者",
            "对应序号": "100078"
        },
        {
            "内容": "【沈氏彤儀禮女子子逆降旁親服說曰】喪服鄭注云：‘女子子成人者有出道，降旁親及將出者，明當及時也。’賈釋云：‘未嫁而降旁親，是逆降也。’後儒往往疑其説，至有詆爲背理亂常者。愚以爲，此聖人制服之權，而鄭、賈獨得之者也。葢人之娶婦以嗣親而助養祭，則貴乎及時。女子子成人將出，而或有旁期之服，畢喪而嫁，則娶者不能待；不畢喪而嫁，則嫁者即於愆。是嫁不嫁兩無所處也。雜記云：‘大功之末，可以冠子，可以嫁子。’鄭以末爲卒哭，則女子子而服大功者，卒哭而後亦可以嫁，非若期之喪之必終也，明矣。故逆降旁期爲大功，使不敢以輕服而妨禮本。然則逆降之云，誠此經本義也，而可輕詆哉！至傳所稱成人者，謂其年二十已笄醴者耳，賈乃兼十五以後許嫁笄者言之。見‘齊衰三月章’疏。夫許嫁笄而在十五以後，則去嫁期尚逺，何慮其時之不得及而俾之逆降乎？必不然矣。沈氏又曰：‘逆降之禮，惟大夫之女子子有之，而不及於士。’錫恭按，大夫之女子子，其未嫁也當從乎大夫而降，不必逆降也。沈說未是。惟其謂士不得降旁期爲大功，雖其子可以嫁，若其父之不可以嫁子何，此說未有以通之。然古人必有以處此。俟攷、",
            "对应经文": "女子子嫁者",
            "对应序号": "100078"
        },
        {
            "内容": "【褚氏寅亮曰】逆降之說，諸儒謂未然。夫婦道外成，既有係屬，即降其本族旁親，亦不嫌於薄。然竊意逆降之節，未必一許嫁即然。或在請期之後，將嫁而未及嫁，亦遂同已嫁者之例耳。",
            "对应经文": "女子子嫁者",
            "对应序号": "100078"
        },
        {
            "内容": "【金氏榜曰】此傳與鄭注相亂。上經注云：‘下傳曰“何以大功也？妾爲君之黨服，得與女君同”，指謂此也。’此經注云：‘傳所云“何以大功也？妾爲君之黨服，得與女君同”，文爛在下耳。’鄭君兩引傳文，咸止此。其上下所增益者，皆注譌爲傳也。鄭君注云：‘舊讀合“大夫之妾爲君之庶子、女子子嫁者未嫁者”，言大夫之妾爲此三人之服也。’‘嫁者，其嫁於大夫者也，未嫁者，成人而未嫁者也。下言“爲世父母、叔父母、姑姊妺”者，謂妾自服其私親也’，與注‘此不辭’以下通爲一條，主釋經義，俱在傳文上，其援‘齊衰三月章’‘嫁者，其嫁於大夫’傳文，明舊讀者之意，以此女子子嫁者爲嫁於大夫，故大夫之妾爲服大功耳。後人因已見‘齊衰三月章’，誤以此爲傳文覆岀，而移‘何以大功也？妾爲君之黨服得與女君同’十六字次於其下。由是注語橫決，與傳混淆。鄭君引傳，一則云‘指謂此也’，再則云‘文爛在下’，正明傳者不誤，誤由舊讀者。若如今本傳文，則實傳者誤說，注不得指爲文爛。喪服記注云：‘女君有以尊降其兄弟者，謂士之女爲大夫妻，大夫之女爲諸侯夫人，諸侯之女爲天王后也。父卒，昆弟之爲父後者宗子，亦不敢降也。’此明嫁者得以尊降其本親，今改讀此經‘女子子嫁者’爲齊衰之親服大功，實謂此女子子爲嫁於士。如傳有嫁於大夫之文，則當降服小功，鄭君不得更易舊讀，誤入此‘大功章’。如鄭君不從傳文嫁於大夫，又不當不置一言破之也。或疑行於大夫以上曰嫁，行於士庶人曰適人，經例，適士者不言嫁。榜謂，經例有二，言嫁言適與大夫士連文者別異之辭，經云‘嫁於國君’、‘嫁於大夫’、‘適士’、‘適人’是也。單言嫁者，上下通稱。經云‘父卒繼母嫁’、‘女子子嫁者未嫁者’是也。‘齊衰三月章’傳云：‘嫁者，其嫁於大夫者。’彼經自‘大夫爲宗子’以下凡四條，皆章末附著大夫之服。其‘舊君’、‘曾祖父母爲士者如眾人’、‘女子子嫁者未嫁者爲曾祖父母’三條，經皆不言大夫，傳者補著，葢承上經‘大夫爲宗子’發傳，又以別於此‘大功章’言嫁者，爲得通於士庶以下也。經文‘爲世父母、叔父母、姑姊妹’，舊讀謂妾自服其私親，鄭君云：‘卽實爲妾遂自服其私親，當言“其”以明之，可破其誤。’榜謂‘小功章’‘大夫之妾爲庶子適人者’，彼‘庶子’爲女子子，則此經‘大夫之妾爲君之庶子’與‘小功章’‘大夫之妾爲庶子之長殤’，‘庶子’葢通男女言之。彼據適人，此關在室，則‘君之庶子’下不得復出‘女子子嫁者未嫁者’之文審矣。錫恭按，校傳注之混淆，金氏此條致爲精審。阮氏校、國學石經遵用其說，全載于石經校勘記中。惟篇末言‘女子子’爲大夫之女子子，誤與沈氏同，今節錄。",
            "对应经文": "女子子嫁者",
            "对应序号": "100078"
        },
        {
            "内容": "【凌氏曙曰】自鄭氏破舊讀以來，議者紛呶不已。舊讀謂大夫之妾爲君之庶子、女子子嫁者、未嫁者三人服，仍有世父母、叔父母、姑姊妹是妾之私親。夫妾之私親而可繫之於爲君之下耶？繫之於爲君之下，可以謂自服其私親耶？凡經在前，傳在後，錫恭按，當作‘凡經在前，傳亦在前；經在後，傳亦在後’。絶然不紊。今如舊讀，‘大夫之妾爲君之庶子、女子子嫁者、未嫁者’云云，則傳何以不依序次，先釋妾爲君之黨服得與女君同，而反退其傳於嫁者、未嫁者之下也？是謂後先顚倒矣。通經有此例乎？且禮决嫌疑，經傳於妾之私親則曰‘公妾、大夫之妾爲其子’，傳曰‘何以期也？妾不得體君，爲其子得遂也’，見於‘齊衰期章’矣。又曰‘公妾以及士妾爲其父母’，傳曰‘何以期也？妾不得體君，得爲其父母遂也’。皆加‘其’字以别之。今繫於‘爲君’之下，無‘其’字以别之，亦何由知其自爲私親也？記曰‘凡妾爲私兄弟如邦人’，妾之兄弟加一‘私’字，辭嚴義正，而可繫於‘爲君’之條之下耶？况女子子適人者爲父母，及昆弟之爲父後者，已見於‘齊衰期章’‘爲衆昆弟’，又見於‘大功章’，惟伯叔父母姑姊妹之服無文，而獨見於此，豈非爲女子子發例？而非爲妾之私親而設也。",
            "对应经文": "女子子嫁者",
            "对应序号": "100078"
        },
        {
            "内容": "【夏氏炘曰】鄭引舊讀，‘大夫之妾爲君之庶子’合‘女子子嫁者、未嫁者’爲一節，言大夫之妾爲此三人之服，説尚可通；至於下言‘爲世父母、叔父母、姑姊妹’者，謂妾自服其私親，此則不辭矣。如果妾自服其私親，當言‘爲其世父母、叔父母、姑姊妹’以見之。盖上之庶子、女子子，明言爲君，非其私親也，則下之世叔父母、姑姊妹，非爲君之黨服，乃爲其私親服，不著‘其’字，人何以解？於是知舊説之不辭矣。‘不辭’云者，乃斥舊讀，非斥傳也。○凡喪服中‘其’字不苟下，如爲人後者，既以所後之大宗爲父母，則於本生之父母、昆弟，必云‘其父母’、‘其昆弟’以别之。諸侯之公子、大夫之庶子，有嫡母在，故於己所生之母，必云‘其母’以别之；公妾、大夫之妾，有君、大夫之嫡子、庶子在，故於己所生之子必云‘其子’以别之；公士大夫之衆臣，有諸侯之君在，其爲有采地之君，必云‘其君’以别之；女子子在室爲父，則不云‘其’，適人以後，爲父母、昆弟之爲父後者，則亦言‘其’以别之。然婦人於私親，即不云‘其’，猶無不可分别。至於此經上文云‘爲君之庶子’、‘女子子嫁者、未嫁者’，是所服者君之黨也。下既爲其私親，必當云‘爲其世父母、叔父母、姑姊妹’，始不相混。不然，則所爲服者安知不混於君之世父母、叔父母、姑姊妹乎？錫恭按，凡妾所爲服，有從女君而服君之黨，有從女君而服女君之黨，有自爲其私親，故於其私親必言‘其’以別之。若不言‘其’，不惟嫌於君之黨，亦嫌於女君之黨也。心伯此條致精當，沈氏小疏之難注，可不辨而自明矣。",
            "对应经文": "女子子嫁者",
            "对应序号": "100078"
        },
        {
            "内容": "【釋文】不復，扶又反。",
            "对应经文": "大夫、大夫",
            "对应序号": "100079"
        },
        {
            "内容": "【疏】此等姑姊已下，應降而不降，又兼重出其文，故次在此也。此大夫、大夫妻、大夫之子、公之昆弟，四等人尊卑同，皆降旁親姑姊已下一等大功，又以出降，當小功。但嫁於大夫，尊同，無尊降，直有出降，故皆大功也。但大夫妻爲命婦，若夫之姑姊妹，在室及嫁皆小功，若不爲大夫妻，又降在緦麻。假令彼姑姊妹亦爲命婦，唯小功耳。今得在大夫科中者，錫恭按，‘夫’疑當作‘功’，秦氏《五禮通考》引正作‘功’此謂命婦爲本親，姑姊妹、己之女子子，因大夫，大夫之子爲姑姊妹女子子，寄文於夫與子姑姊妹之中，不煩別見也。云‘君爲姑姊妹女子子嫁於國君者’，國君絕期已下，今爲尊同，故亦不降，依嫁服大功。○傳○云‘何以大功也’，問者，以諸侯絕旁服，則大夫降一等，曹氏元弼曰：‘則’字衍今此大功，故發問也。答曰云曹氏元弼曰：‘云’字衍‘尊同也，尊同則得服其親服’者，大夫與諸侯所以亦爲服者，各自以爲尊同，故服之也。若然，大夫之下則云命婦、大夫之子，國君之下不云夫人世子，亦同國君，不降可知。云‘諸侯之子稱公子’已下，因尊同，遂廣說尊不同之義也。但諸侯之子，適適相承，象賢，而旁支庶已下，並爲諸侯所絕，不得稱諸侯子，變名公子。案《檀弓》注云：‘庶子言公，卑遠之。’是以子與孫皆言公，見疏遠之義故也。云‘此自卑別於尊者也’者，謂適既立廟，支庶子孫不立廟，是自卑別於尊者也。云‘若公子之子孫有封爲國君’者，謂若《周禮 典命》云公八命，卿六命，大夫四命，其出封皆加一等。是公子之子孫，曹氏元弼曰：‘公’下脫‘子’字或爲天子臣，出封爲五等諸侯，是公子有封爲國君之事。錫恭按，‘公子’下脫‘之子孫’三字云‘則世世祖是人也，不祖公子，此自尊別於卑者也’者，謂後世將此始封之君，世世祖是人也，不祖公子，謂不復祀別子也。云‘是故始封之君不臣諸父昆弟’者，以其初升爲君，諸父是祖之一體，又是父之一體，其昆弟既是父之一體，又是己之一體，故不臣此二者，錫恭按，賈疏說臣不臣之故皆微誤，詳見下朱子語中仍爲之著服也。云‘封君之子不臣諸父而臣昆弟’者，以其諸父尊，故未得臣，仍爲之服。昆弟卑，故臣之不爲之服，亦既不臣，當服本服期。錫恭按，此說未是，辨見後其不臣者，爲君所服當服斬，以其與諸侯爲兄弟者，雖在外國猶爲君斬，不敢以輕服服至尊。明諸父昆弟雖不臣，亦不得以輕服服君，爲之斬衰可知。云‘封君之孫盡臣諸父昆弟’者，繼世至孫，漸爲貴重，故盡臣之。不言不降，而言不臣，君是絕宗之人，親疏皆有臣道，故雖未臣，子孫終是爲臣，故以臣言之。云‘故君之所爲服，子亦不敢不服也’者，此欲釋臣與不臣，君之子與君同之義。云‘君之所爲服’者，謂君之所不臣者，君爲之服者，子亦服之，故云‘子亦不敢不服也’。云‘君之所不服子亦不敢服也’者，然此謂君所臣之者，曹氏元弼曰：‘然’字衍君不爲之服，子亦不敢服之，以其子從父升降故也。○注○云‘不得禰不得祖者，不得立其廟而祭之也’者，鄭恐人以傳云不得禰不得祖，令卑別之，不得將爲禰祖，故云不得者，不得立其廟而祭之，名爲不得也。以其廟已在，適子爲君者立之，旁支庶不得並立廟，故云‘不得’也。云卿大夫以下祭其祖禰，鄭言此者，欲見公子、公孫若立爲卿大夫，得立三廟；若作上士，得立二廟；若作中士，得立一廟，並得祭其祖禰。既不祖禰先君，當立別子已下，以其公子、公孫曹氏元弼曰：‘公孫’二字衍並是別子，若魯桓公生世子名同者，後爲君，慶父，叔牙、季友等謂之公子。公子並爲別子，不得禰先君桓公之廟，慶父等雖爲卿大夫，未有廟，至子孫已後，乃得立別子爲大祖，不毀廟。已下二廟，祖禰之外，次第則遷之也，故云‘卿大夫巳下祭其祖禰’也。雖得祭祖禰，但不得禰祖先君也。云‘則世世祖是人，不得祖公子’者，《校勘記》以此‘得祖’之‘得’爲衍，改下‘得祀’之‘得’爲‘復’，皆因張忠甫《識誤》并上自校注誤之說也。錫恭按，張氏本《釋文》，陸氏與賈氏所用之本容有不同，阮氏校疏未必皆可從，俟考此謂鄭疊傳文也。《校勘記》曰：‘謂’字疑衍云‘後世爲君者，祖此受封之君，不得祀別子也’者，此鄭解義語，以其後世爲君，祖此受封君，解‘世世祖是人’；不得祀別子，解不祖公子者也，以其別子卑，始封君尊，是爲自尊別於卑者也。云‘公子若在高祖以下，則如其親服’者，此解始封君得立五廟，五廟者，大祖與高祖巳下四廟。今始封君，後世乃不毀其廟，爲大祖於此。始封君未有大祖廟，唯有高祖以下四廟，則公子爲別子者，得入四廟之限，故云公子若在高祖以下則如其親。如其親，謂自禰已上至高祖，以次立四廟。云‘後世遷之，乃毀其廟爾’者，謂始封君死，其子立，即以父爲禰廟，前高祖者爲高祖之父，當遷之，又至四世之後，始封君爲高祖，父當遷之時，轉爲大祖，通四廟爲五廟，定制也。故云‘後世遷之，乃毀其廟’也。錫恭按，注云‘後世遷之，乃毀其廟’者，謂毀公子在四親之廟也。疏說不明云‘因國君以尊降其親，故終說此義云’者，自諸臣之子已下，曹氏元弼曰：‘臣’當爲‘侯’既非經語，而傳汎說降與公子之義，故云‘終說’也。",
            "对应经文": "大夫、大夫",
            "对应序号": "100079"
        },
        {
            "内容": "【《通典》馬融曰】此上四人者大夫、大夫之妻、大夫之子、公之昆弟各爲其姑姊妹、女子子嫁於大夫者服也，在室大功，以在大夫尊降之限。嫁大夫尊同，故不復重降，嫁士則小功。胡氏培翚曰：案，在室大功，以在大夫尊降之限云云，疑後人申釋馬注之說，非注原文也。",
            "对应经文": "大夫、大夫",
            "对应序号": "100079"
        },
        {
            "内容": "【李氏如圭曰】凡婦人從其夫之爵位，故大夫之妻得體夫之尊，其服與大夫同。",
            "对应经文": "大夫、大夫",
            "对应序号": "100079"
        },
        {
            "内容": "【程氏瑤田曰】婦人適人，爲姑姊妹大功；嫁爲大夫妻，爲姑姊妹小功。今姑姊妹亦嫁爲大夫妻，得尊同，服親服之大功也。然則姑姊妹在室，相爲服期，有一適人，相服大功，兩皆適人，亦相服大功，不彼此再降而相爲服小功也。蓋同是適人，同是降服大功，亦猶尊同，得服親服之義也。他處不見兩皆出室之例，惟此大夫妻爲嫁大夫者，可見兩相出室，無兩相再降者也。",
            "对应经文": "大夫、大夫",
            "对应序号": "100079"
        },
        {
            "内容": "【褚氏寅亮曰】因嫁而降，雖彼此俱嫁，亦止一降，無再降也。故大夫之妻服其姑姊妹之嫁於大夫者，與大夫同。",
            "对应经文": "大夫、大夫",
            "对应序号": "100079"
        },
        {
            "内容": "【沈氏彤曰】此尊同，無尊降，直有出降，故皆大功也。疏文然則大夫妻固有降其本族之旁親者矣沈氏又曰：大夫妻於未嫁者宜爲之期。錫恭按，既云大夫妻，則身已嫁，而當出降矣，安得爲之期？其誤一也。又云以尊降，宜大功，又報其逆降，宜小功，按，此以出降，宜大功，又以尊降宜小功。逆降無報禮，敖繼公說甚是，不得云報其逆降也。其誤二也。如其逆降有報，而女子子兩出不再降，彼嫁者於嫁者且不再降，而未嫁者顧有逆降耶？本無逆降，報於何有？此則誤中又誤，而爲誤之三也。至謂許嫁大夫仍報大功，已辨於前節，而在此爲誤之四。以果堂先生之學，而兩行之中總有四誤，甚矣，治禮學之難也！",
            "对应经文": "大夫、大夫",
            "对应序号": "100079"
        },
        {
            "内容": "【《通典》馬融曰】君，諸侯也。爲姑姊妹女子子嫁於國君者服也，不言‘諸侯’者，關天子元士、卿、大夫也。上但言‘君’者，欲關天子卿、大夫嫁女諸侯，皆爲大功也。錫恭按，關天子元士、卿、大夫者，謂關天子之元士、天子之卿、天子之大夫也。《孟子 萬章下篇》：‘天子之卿受地視侯，大夫受地視伯，元士受地視子男。’而《周禮 司裘》亦稱諸侯自國君視之，固尊同也。然由天子之元士自視，不敢同於諸侯，故釋句首‘君’字，《通典》引馬注原文無‘元士’。考《周禮 典命》，元士無出封之禮，則釋‘君’字無元士是也。由此論之，由諸侯視天子之元士，爲尊同也，由天子之元士視諸侯，不敢爲尊同也。此釋國君關天子元士，而釋‘君’字不關天子元士之旨也。胡氏《正義》引馬氏說，既於釋君字句增‘元士’二字，又云以尊同之義覈之，非也，似以馬氏皆君與國君之意主於諸侯，而上關天子，下關卿大夫元士也。恐非馬氏之旨。",
            "对应经文": "大夫、大夫",
            "对应序号": "100079"
        },
        {
            "内容": "【李氏如圭曰】《檀弓》曰：‘齊穀王姬之喪，魯莊公爲之大功，由魯嫁，故爲之服姊妹之服。’《春秋》‘伯姬卒’錫恭按，‘伯姬’上脫‘紀’字。《榖梁傳》曰：‘外夫人不卒，此其言卒何也？吾女也。適諸侯則尊同，以吾爲之變，卒之也。’其尊不同者，則皆絶服也。",
            "对应经文": "大夫、大夫",
            "对应序号": "100079"
        },
        {
            "内容": "【《通典》馬融曰】諸侯絕周，姑姊妹在室無服也，嫁於國君者尊與己同，故服周親服。錫恭按，《通典》載此於傳‘尊同，得服其親服’下，是以此爲釋傳，而以傳爲單釋‘君爲姑姊妹’一句也。",
            "对应经文": "大夫、大夫",
            "对应序号": "100079"
        },
        {
            "内容": "【敖氏繼公曰】尊同，謂君於爲夫人者，大夫公之昆弟於爲命婦者也。夫人命婦雖非有爵者，然此三人以其與已敵者齊體之故，亦例以尊同者視之，而如其出嫁之服，不敢絶之、降之也。胡氏《正義》引或說，以傳爲兼釋大夫、公之昆弟於爲命婦者，而評之曰‘亦通’。錫恭按，此節胡氏所謂亦通者也，然不數大夫之妻，則其守己說之固而不可通者也。",
            "对应经文": "大夫、大夫",
            "对应序号": "100079"
        },
        {
            "内容": "【《儀禮經傳通解續》】先師朱文公親書稾本云：‘今案，䟽義有未明者，竊詳，始封之君所以不臣諸父昆弟者，以始封君之父未嘗臣之，故始封之君不敢臣也；封君之子所以不臣諸父而臣昆弟者，以封君之子所謂諸父者，即始封君謂之昆弟而未嘗臣之者也，故封君之子亦不敢臣之，封君之子所謂昆弟者，即始封君之子始封君嘗臣之者也，故今爲封君之子者亦臣之；封君之孫所謂諸父昆弟者，即封君之子所臣之昆弟及其子也，故封君之孫亦臣之。故下文繼之以‘君之所不服，子亦不敢服；君之所爲服，子亦不敢不服’也。",
            "对应经文": "大夫、大夫",
            "对应序号": "100079"
        },
        {
            "内容": "【郝氏敬曰】卑別於尊，尊別於卑，此見尊尊之爲大也。始封不臣諸父昆弟，再世不臣諸父，此見親親之爲大也。",
            "对应经文": "大夫、大夫",
            "对应序号": "100079"
        },
        {
            "内容": "【張氏爾岐曰】自，由也，由其位之或卑或尊，各自爲別也。",
            "对应经文": "大夫、大夫",
            "对应序号": "100079"
        },
        {
            "内容": "【盛氏世佐曰】‘諸侯之子’以下，於經無所釋，特因尊降之義而推言之，見聖人制禮，尊卑之分截然不可亂如此也。爲子孫者，無自尊而卑其祖之理，當從張氏訓‘自’爲由，葢制禮者爲之分别也。必爲之分别者，以始封之君化家爲國，有功徳於人，後世子孫理宜奉之以爲太祖，在不祧不毁之例。若仍以别子爲祖，則此始封之君反爲所壓，而不得伸其尊，故不得不舍别子而祖是人矣。是禮也，因封君之子孫尊崇其太祖，而不生於封君之身也。自封君以及其玄孫，止有四親廟，而無太祖廟。直至來孫，封君親盡當遷，乃立太祖廟以居之，太祖之廟，不可以人臣居之也。錫恭按，此語似有病，當云‘必以因功受封者居之’也此皆理之至當而不可易者。楊氏非之，似過矣。註云‘國君以尊降其親’者，謂降其旁親之服耳。楊云以封君之不祖公子爲以尊降其親，亦非注意。錫恭按，此爲楊氏復說發也。楊氏曰：‘子夏傳云“自卑别於尊”，是以子孫之卑自别於祖之尊，此義爲是。“自尊别於卑”，乃以子孫之尊自别於祖之卑，此説於理有害，而鄭注遂以爲因國君以尊降其親，而説此誼，則又愈非禮意。蓋國君以尊降其親，謂降其旁親，其正統之服不降，祖服期，曽祖、髙祖齊衰三月，是未嘗降其祖也。鄭注盖惑於“自尊别卑”之説，乃以封君之不祖公子爲以尊降其親，而不知公子爲别子，繼别爲宗，謂之大宗，百世不遷。大宗或無後，則爲之立後，世世不絶，而常以公子爲祖矣。若公子之子孫，有封爲國君者，則後世子孫只得祖封君，而不得祖公子，以紊其别子之宗，非是以封君之尊别於公子之卑，而不祖之也。子夏之説既已失之，鄭注沿襲謬誤，愈差愈逺，盖失而又失者也。’楊氏妄駁傳注如此，故盛氏言此以正之。",
            "对应经文": "大夫、大夫",
            "对应序号": "100079"
        },
        {
            "内容": "【曹氏元弼曰】諸侯以國爲體，國必傳之適子，故別其庶子，上不得禰父，下不得宗兄，父不服之，兄之爲君者亦不服之。若始封之君之昆弟，則其父未嘗别之，己雖爲君，安得臣之？況諸父乎？國自此君始封，則大祖之統適適相傳，自此君始。此君之子孫，乃當自卑别於尊者，而臣於其昆弟之爲君者爾。此尊尊之大義也。",
            "对应经文": "大夫、大夫",
            "对应序号": "100079"
        },
        {
            "内容": "【又曰】喪服，諸侯絕旁期，大夫降一等。傳曰‘尊不同也。尊同則得服其親服。’言‘得’，以見不服親服者之爲欲終之而不可得，非莫之禁而弗爲也。又曰：‘始封之君不臣諸父昆弟，封君之子不臣諸父而臣昆弟，封君之孫盡臣諸父昆弟，故君之所爲服，子亦不敢不服也，君之所不服，子亦不敢服也。’此言諸侯之不服旁親，從乎其先君之臣之，而不敢服也。夫諸侯之絕旁期，尊降也，而傳云‘不得’、‘不敢’，與厭降同文者，蓋封君之孫以後之不服旁親，非以己尊加於諸父昆弟，乃因封君以尊降其子，而不敢服。是封君之孫以後之尊降義同於厭降，而所以厭降之故則出於封君之尊降。《孝經》曰：‘雖天子必有尊，言有父，必有先，言有兄。’先王制禮，無教人以貴臨其諸父昆弟之理，故雖崛起爲諸侯，而不臣諸父昆弟，服如其親，錫恭按，此語與鄙見不同，說見後惟於其子之不受重者乃别之不服，以䂊絶嬖子配適骨肉相殘之禍。而封君之庶子，於封君之子之嗣爲君者爲昆弟，於封君之孫爲諸父。君之所不服，子亦不敢服，故封君之子臣昆弟，封君之孫盡臣諸父昆弟，皆不服，非敢不服其諸父昆弟也，不敢服其君之所不服也。封君既以尊降其庶子，則其子孫之嗣爲君與先君爲一體者，不敢自以己親而擅服其先君所不服之諸父昆弟。此子天父之義，而其諸父昆弟既以子而臣於其父之爲君者，即不敢不臣於其昆弟、昆弟之子之繼父而爲君者，此父命之行乎子也，此君臣之義所以出於父子也。其臣之也，非今君臣之，先君臣之也；其不服也，非今君不服，先君不服也。凡封君子孫之絕旁期，皆封君之尊降其子，此諸侯降服之義也。",
            "对应经文": "大夫、大夫",
            "对应序号": "100079"
        },
        {
            "内容": "【賈氏《周禮 司服》疏曰】案《喪服》傳云：‘始封之君不臣諸父昆弟，封君之子不臣諸父而臣昆弟。’天子之義亦當然。若虞舜之與漢高，皆庶人起爲天子，蓋亦不臣諸父昆弟而有服也。",
            "对应经文": "大夫、大夫",
            "对应序号": "100079"
        },
        {
            "内容": "【李氏如圭曰】所不臣者，鄭氏謂以其親服服之；荀顗以爲大夫猶降其親，則諸侯雖所不臣者亦絶不服；虞喜以爲大夫亦當從諸侯之例，一世爲大夫，不降兄弟，二世不降諸父，三世乃皆降之。如圭謂，諸侯世國，大夫不世爵禄，恐不得以世數爲比。所不臣者服此國君，先儒據《小記》，謂與諸侯爲兄弟者服斬，疑亦未然。錫恭按，李氏此條駁虞氏喜說最爲精確，餘或按而不斷，或疑而未定。錫恭別有辨，見後。",
            "对应经文": "大夫、大夫",
            "对应序号": "100079"
        },
        {
            "内容": "【林氏喬蔭曰】虞說非，諸侯無降服，臣則絕之，大夫不絕服，止降一等，使必俟三代爲大夫而後皆降，則禮於凡降服之文，當言世大夫，不得止言大夫。錫恭按，未見林氏書，此從《禮書通故》錄。",
            "对应经文": "大夫、大夫",
            "对应序号": "100079"
        },
        {
            "内容": "【黃先生曰】記言與諸侯爲兄弟者服斬，亦據不臣者言。賈氏以彼例此，於義爲長。賈說見前疏。",
            "对应经文": "大夫、大夫",
            "对应序号": "100079"
        },
        {
            "内容": "【胡氏培翚曰】注云‘不得禰、不得祖者，不得立其廟而祭之也’者，鄭恐人疑公子、公孫不得以諸侯爲父祖，故特解之，謂傳所云禰與祖者，謂不得立禰廟、祖廟而祭之也。《郊特牲》曰：‘諸侯不敢祖天子，大夫不敢祖諸侯，而公廟之設於私家非禮也。’即其義也。云‘卿大夫已下，祭其祖禰’者，謂公子之子孫有爲卿大夫士者，則但祭其祖禰，不得祭諸侯也。《祭法》曰：‘大夫立三廟，曰考廟，曰王考廟，曰皇考廟；適士二廟，曰考廟，曰王考廟；官師一廟，曰考廟。官師，中下士也，此卿大夫已下之制也。若公子身爲大夫，則其父自有適子爲諸侯者，立廟祭之，不得立禰廟以祭其父。公子之子爲大夫，則立禰廟以祭公子，不得立祖廟以祭其祖之爲諸侯者。至公子之孫爲大夫，則以公子爲祖，以公子之子爲禰，是爲祭其祖禰，不得以諸侯爲祖禰也。爲士者亦如之。云‘則世世祖是人，不復祖公子’者，後世爲君者祖此受封之君，不復祀別子也者，公子亦稱別子，《喪服小記》曰‘別子爲祖’，鄭注：‘諸侯之庶子別爲後世始祖也。謂之別子者，公子不得禰先君。’若然，則别子當爲祖矣，而傳云不祖公子者，以此受封之君有功德而爲諸侯，當世世祖之，故不復祀別子也。云‘公子若在高祖以下，則如其親服，後世遷之，乃毀其廟爾’者，諸侯五廟，四親廟，一大祖廟也。四親廟者，高、曾、祖、考也。此云不祖公子，謂不祀公子爲大祖耳。若公子在高祖以下，則自如其親服，立廟祀之。如公子於始受封者父也，則在禰廟，祖也，則在祖廟。曾祖、高祖也，則在曾祖廟、高祖廟。但四親廟以次遞遷，公子在高祖以上，親盡無服，則遷其主於祧而毀其廟，不復祀之，非若受封之君，後世尊爲大祖，親盡不毀也。",
            "对应经文": "大夫、大夫",
            "对应序号": "100079"
        },
        {
            "内容": "【疏】此繐衰是諸侯之臣爲天子，在大功下，小功上者，以其天子七月葬，既葬除，故在大功九月下，小功五月上。又縷雖如小功，升數又少，故在小功上也。此不言帶屨者，以其傳云‘小功之繐也’，則帶屨亦同小功可知。○注○傳問者，正問縷之麤細，不問升數多少，故答云‘小功之繐’也。若然，小功繐知據縷麤細，非升數者，下記人記出升數，而‘繐衰四升有半’，鄭彼注云：‘服在小功之上者，欲著其縷之精麤也。’故云注亦云《校勘記》云：‘上“云”字疑當作“此”。’‘治其縷如小功而成布四升半也’。云‘細其縷者以恩輕也’者，以其諸侯大夫，是諸侯臣於天子爲陪臣，唯有聘問接見天子，天子禮之而已，故服此服，是恩輕也。云‘升數少者以服至尊也’者，諸侯爲天子服至尊義服斬，縷加三升半，曹氏元弼曰：‘加’當作‘如’陪臣降君，改服至尊加一升，四升半也。錫恭案，此疏微誤。依賈疏意，爲君之三升半言其縷所如，此之四升半乃其布之數也，以之相加，殊非其倫。然賈氏之誤，在不知彼之三升半實布之數，而非縷所如也。知爲布之數，則此之相加，適以其類矣，何賈氏不悟，而此疏上文仍云‘縷如三升半’也？辨互見《斬衰章》云‘凡布細而疏者謂之繐’者，此喪服謂之繐，由繐而疏，曹氏元弼曰：‘繐’當爲‘細’若非喪服，細而疏亦謂之繐，故云‘凡’以總之。云‘今南陽有鄧繐’者，謂漢時南陽郡鄧氏造布，有名繐，言此者，證凡布細而疏，即是繐之義。",
            "对应经文": "繐衰裳，牡",
            "对应序号": "100080"
        },
        {
            "内容": "【《通典》漢戴德云】繐縗七月之服，諸侯之大夫始聞天子之喪，白布深衣十五升，素冠吉屨無絇，從諸侯哭於朝，張帷爲次於官舍門外，別外內，食蔬食，有鹽酪之和，凡再不食。既成服，服繐布縗裳十一升，白布冠纓緣皆十一升，帶亦如之，一辟廣三寸，偶結於前，絰用枲麻，首絰大四寸百二十五分寸之七十六，右本在上，五分寸之三。七月而葬，葬已而除，受以朝服素冠，踰月復。錫恭按，此條多未解者，如云繐布縗裳十一升，其冠亦十一升，則與記文相違。云首絰大四寸百二十五分寸之七十六，則是小功之首絰。馬氏融已駁之。又右本在上，何謂五分寸之三？此蓋大戴氏之學，以本古義，錄存俟考。",
            "对应经文": "繐衰裳，牡",
            "对应序号": "100080"
        },
        {
            "内容": "【又馬融曰】絰帶從大功制度，小功言澡麻，是言牡麻，知從大功也。既葬除其服，天子七月葬，不言七月者，言同時而除也。",
            "对应经文": "繐衰裳，牡",
            "对应序号": "100080"
        },
        {
            "内容": "【又吳射慈云】始聞喪，去吉冠，著素弁，十五升布深衣，從其君哭太廟阼階下，袒免，卽位，成踊，襲絰，吉屨無絇，張帷爲次於其所舍，別內外，蔬食飲水，牡麻絰。至成服，服四升半繐布縗縷裳錫恭按，‘縷裳’二字當倒，‘縷’下屬爲句細而疏，其冠八升，纓帶，中衣領袖緣亦如之。七月而除，受以朝服素冠，踰月復吉。錫恭按，此本大戴說而小變，變而合乎《禮經》者也。改衰裳爲四升有半，改冠爲八升，皆遵記文。纓帶及緣亦如之者，遵傳文‘各視其冠’也。",
            "对应经文": "繐衰裳，牡",
            "对应序号": "100080"
        },
        {
            "内容": "【敖氏繼公曰】前《齊衰章》傳云：‘帶緣各視其冠。’又記云：‘繐衰冠八升。’則此帶亦八升矣。又此承大功之下，疑其亦用繩屨，與齊衰三月同，蓋服至尊之屨或當然也。錫恭按，此破疏帶屨同小功之說也。帶之升數，據傳注以難疏，與射氏慈說合，敖說中至精者也，足當賈氏爭友。至論屨制，則經傳記注皆未見明文可徵。戴氏德、射氏慈言吉屨無絇，皆在成服已前，不可爲賈氏屨同小功之證也。姑兩存其說以俟考。",
            "对应经文": "繐衰裳，牡",
            "对应序号": "100080"
        },
        {
            "内容": "【胡氏培翚曰】云凡布細而疏者謂之繐者，案《說文》云：‘繐，細疏布也。’段氏注云：‘案小功十升若十一升成布，而此用小功之縷四升半成布，是爲縷細而布疏，其名曰繐者。布本有一種，細而疏者曰繐，但不若繐衰之大疏，而繐衰之名繐，實用其意，故鄭舉凡布以明之。《釋名》說繐衰，亦曰細而疏如繐也。今案《釋名 釋釆帛》又云：繐：惠也，齊人謂涼爲惠，言服之輕細涼惠也。蓋縷細而布疏，故輕涼。《檀弓》，縣子曰：‘綌衰繐裳，非古也。’鄭注：‘非時尚輕涼慢禮。’又叔仲衍使子柳之妻爲其舅繐衰，鄭注：‘時婦人好輕細而多服此者。’是繐衰《禮經》特制以爲諸侯之大夫服天子之服，而春秋時凡期功之喪皆服之，則失禮甚矣。《左傳》襄二十七年，衛獻公喪弟鱄如，稅服終身。杜注：‘稅即繐也。’云‘今南陽有鄧繐’者，舉漢時繐布以證其細而疏也。孔氏廣森云：‘鄧者，南陽郡縣名，故《南都賦》曰：“穰橙鄧橘。”賈以爲鄧氏造布有名繐，望文強解，，失之。’今案《檀弓》孔疏云：‘繐，布疏者，漢時南陽鄧縣能作之，是鄧爲縣名也。’",
            "对应经文": "繐衰裳，牡",
            "对应序号": "100080"
        },
        {
            "内容": "【釋文】接見，賢遍反，注同。下章不見并注放此。",
            "对应经文": "諸侯之大夫",
            "对应序号": "100081"
        },
        {
            "内容": "【疏】此經直云‘大夫’，則大夫中有孤卿，以其小聘使下大夫，大聘或使孤，或使卿也。故《大行人》云：‘諸侯之孤，以皮帛繼子男。’故知大夫中兼孤卿。○注○傳問者，怪其重，此既陪臣，何意服四升半布，七月乃除？答云‘以時接見乎天子’者，爲有恩，故服之。云‘接猶會也，諸侯之大夫以時會見於天子而服之’者，案《周禮 大宗伯》有‘時見曰會’，彼諸侯聘，時見曰會，無常期曰時會。此鄭云以時會見者，直據諸侯大夫，時復會其問覜天子禮，此即《周禮 大宗伯》云：‘時聘曰問，殷覜曰視。’鄭注云：‘時聘者，亦無常期。天子有事，乃聘之焉。竟外之臣，既非朝歲，不敢瀆爲小禮。’是天子有事乃遣大夫來聘。彼又注云：‘殷覜謂一服朝之歲，以朝者少，諸侯乃使卿以大禮眾聘焉。一服朝在元年、七年、十一年。’此時唯有侯服一服朝，故餘五服並使卿來見天子。此並是以時會見天子。天子待之以禮，皆有委積、飧饔、饗食燕與時賜，加恩既深，故諸侯大夫報而服之也。云‘則其士庶民不服可知’者，上文云‘庶人爲國君’，注云：‘天子畿內之民服天子亦如之。’即知畿外之民不服可知。今又言之者，以畿外內民庶於天子有服無服，無明文，今因畿外諸侯大夫接見天子者乃有服，不聘天子者即無服，錫恭按，經云‘諸侯之大夫爲天子’，是凡爲諸侯之大夫，服天子以繐衰也。傳云‘以時接見於天子’，明諸侯之大夫所以爲天子服繐衰之故也。既有見天子之禮，即有爲天子服繐衰之禮。似不當云不聘天子者即無服也。俟考明民庶不爲天子服可知，故重明之。若然，諸侯之士約大夫，不接見天子則無服，明士不接見亦無服可知。其有士與卿大夫聘時作介者，雖亦得禮，介本副使，不得天子接見，亦不服可知。",
            "对应经文": "諸侯之大夫",
            "对应序号": "100081"
        },
        {
            "内容": "【《通典》】徐整問射慈曰：‘諸侯之大夫時會見乎天子，故爲繐縗七月。不知此大夫時以何事而得見也？若遠國大夫在蕃荒服者，未嘗及見天子，亦爲服不？’答曰：‘諸侯之大夫有出朝聘之事，會見天子，故言時會，雖未會見猶服此服，士已下則無服。’　",
            "对应经文": "諸侯之大夫",
            "对应序号": "100081"
        },
        {
            "内容": "【又】晉恭皇后崩，時東海國臣弘據刺問禮官。太學博士謝詮：‘按，《儀禮》，諸侯之大夫爲周王繐縗，至葬除，有正文。傳曰：“諸侯之大夫，時接見於天子也。”至於周王后崩，無喪服之制。周王，天下父；周后，天下母。諸侯大夫宜服繐縗，稱情爲得。’又刺問云：‘昔元、明二帝崩時，朝臣皆服斬縗，諸國臣繐縗七月，今朝臣既爲皇后齊周，則國臣宜有差降，不得亦繐縗也。’謝詮答曰：‘繐縗止於七月，故無降。錯綜記例，亦謂應有服，正疑於無降耳。按，伯叔母與伯叔父恩義有深淺，而服亦同齊。曾祖與宗子母妻，服無差降。推此則何必皆降乎？將以取節於既葬，故無等耶？’宋庾蔚之謂：‘經但云諸侯大夫爲天子，而不及后，則知於后無服也。若有服，則當連言。且傳云“時接見乎天子”，益知后不在其例矣。弘據引大夫之祭不成禮者凡，錫恭按，‘凡’當作‘九’后之喪在其數，以明后必有服。蔚之按，記云：“士之所以異，緦不祭。”鄭氏云“然則士不得成禮”，錫恭按，此下脫‘者十一’字諸侯之士亦不服天子及后，而亦不成禮。明不成禮，不必爲服，止以君有天王及后之喪，以宜隨例哀致，故亦同廢祭耳。’文明皇后及武元楊后崩，天下將吏發哀三日止。",
            "对应经文": "諸侯之大夫",
            "对应序号": "100081"
        },
        {
            "内容": "【李氏如圭曰】㑹見謂聘覜之屬，雖未㑹見，猶服之。錫恭按，李氏於疏不苟易，而此以射氏慈說易疏義，以此見疏說誠未安也。",
            "对应经文": "諸侯之大夫",
            "对应序号": "100081"
        },
        {
            "内容": "【盛氏世佐曰】諸侯之大夫爲天子繐衰七月，乃其分所宜然，不論其曾接見與否也。傳言此者，明其有是恩義，故有是服。聖人不爲恩義所不及者制服也。以時接見乎天子者，謂聘問之時得以名聞於至尊，而天子禮而見之也。既爲大夫，雖未嘗聘問王朝，而其可以接見之禮自在，故無不爲天子服者。疏云‘不聘即不服’，非。説者又以接見天子爲㑹葬，尤謬也。",
            "对应经文": "諸侯之大夫",
            "对应序号": "100081"
        },
        {
            "内容": "【胡氏培翚曰】注云‘則其士庶民不服可知’者，此士庶民亦諸侯之士庶民也。鄭以經但言諸侯之大夫，而不及士庶，則不服可知。方氏苞謂士亦當有服，使從君朝覲，適遭大喪，士獨吉服，駭人觀聽。今按，畿外諸侯之臣與天子遠，其間亦自有等差焉。士雖有隨從作介之事，而分卑於大夫，故不爲制服。若在王朝而遭喪，亦當如戴德所云，服白布深衣素冠，而豈遂吉服乎？",
            "对应经文": "諸侯之大夫",
            "对应序号": "100081"
        },
        {
            "内容": "【疏】此《殤小功章》在此者，本齊衰大功之親，爲殤降在小功，故在成人小功之上也。但言小功者，對大功是用功麤大，則小功是用功細小精密者也。自上以來，皆帶在絰下，今此帶在絰上者，以大功已上，絰、帶有本，小功以下斷本。此殤小功中有下殤，小功帶不絕本，與大功同，故進帶於絰上，倒文以見重，故與常例不同也。且上文多直見一絰包二，此別言帶者，亦欲見帶不絕本，與絰不同，故兩見之也。又殤大功直言無受，不言月數，此直言月，不言無受者，聖人作經，欲互見爲義。大功言無受，此亦無受，此言五月，彼則九月、七月可知。又且下章言‘即葛’，此章不言即葛，亦是兼見無受之義也。又不言布帶與冠，文略也。不言屨者，當與下章同吉屨無絇也。○注○云‘澡者，治去莩垢’者，謂以枲麻，又治去莩垢，使之滑淨，以其入輕竟故也。引《小記》者，欲見下殤小功中有本，是齊衰之喪，故特言下殤。若大功下殤，則入緦麻，是以特據下殤。云‘屈而反以報之’者，謂先以一股麻不絕本者爲一條，展之爲繩。報，合也。以一頭屈而反，鄉上合之，乃絞垂必屈而反以合者，見其重故也。引之者，證此帶亦不絕本，屈而反以報之也。若然，此章亦有大功長殤，在小功者，未知帶得與斬衰下殤小功錫恭按，‘斬衰’當作‘斬齊’，‘斬’謂‘長子’，‘齊’謂群期親也同，不絕本不。案《服問》云‘小功無變也’，又云‘麻之有本者，變三年之葛’，彼云小功無變，據成人小功無變，三年之葛有本，得變之，則知大功殤長中在小功者，輕帶無本也。以此而言，經注專據齊斬下殤小功重者而言，其中無有大功之殤在小功，帶麻絕本者，似若《斬衰章》兼有義服，傳直言衰三升，冠六升，不言義服衰三升半者也。若然，姑、姊妹出適降在小功者，以其成人非所哀痛，帶與大功之殤同，亦無本也。錫恭按，若然，以下義多可疑。姑以出降在小功者，既無其人，姊妹出降在小功者，從父姊妹也。豈得云‘非所哀痛’耶！",
            "对应经文": "小功布衰裳",
            "对应序号": "100082"
        },
        {
            "内容": "【李氏如圭曰】《閒傳》曰：‘小功十升、十一升、十二升。’此殤小功衰裳十升，冠亦如之。澡麻者，以牡麻澡戛之，使滑淨也，小功以下皆然。凡言絰，則帶在其中矣。此又言帶者，欲見下殤之帶不絶其本，屈而反以報之，異於餘帶也。凡絰，大功以上有本，小功以下斷本。下殤小功，本齊衰之親，首絰無本，而要絰猶有本。又凡殤皆散帶垂，下殤小功則屈所垂，散帶上至於要，乃中分麻爲兩股，合糾爲繩垂之，以明親重。故經帶絰兩見，而帶又序絰上，主爲下殤生文也。賀瑒曰：‘下殤小功之服，男子澡麻帶，婦人澡麻絰，故帶在絰上。男子絰，婦人帶，仍用牡麻，非鄭義也。凡喪，年月已過而始聞喪者，大功以上皆追服之，謂之稅，小功則否。《檀弓》曰：‘小功不稅。’《小記》曰：‘降而在緦、小功者，則稅之。’",
            "对应经文": "小功布衰裳",
            "对应序号": "100082"
        },
        {
            "内容": "【敖氏繼公曰】小功布之縷麤於緦之縷矣。乃曰小功者，對大功立文也。",
            "对应经文": "小功布衰裳",
            "对应序号": "100082"
        },
        {
            "内容": "【疏】此經自‘叔父’已下，至‘女子子之下殤’八人，皆是成人期。長殤、中殤大功，已在上《殤大功章》；以此下殤小功，故在此章也。仍以尊者在前，卑者居後。",
            "对应经文": "叔父之下殤",
            "对应序号": "100083"
        },
        {
            "内容": "【《通典》馬融曰】本皆周服，下殤降二等，故小功也。",
            "对应经文": "叔父之下殤",
            "对应序号": "100083"
        },
        {
            "内容": "【盛氏世佐曰】以《殤大功章》校之，子之下殤，公爲適子、大夫爲適子之下殤，皆當在此經，不盡見之者，略可知也。",
            "对应经文": "叔父之下殤",
            "对应序号": "100083"
        },
        {
            "内容": "【《通典》】吴徐整問：‘爲姑姊長殤在大功，下殤在小功，爲姊下殤已下，絻六七歲，錫恭按，‘絻’當作‘纔’未成童子，爲父母不杖、不廬、不菲，至重猶尚不備。今此何以越得爲姊殤服，備大功、小功之制乎？十七八尚可，恐六七歲兒未能服此縗麻。射慈答：‘六七歲雖未爲童，其姊死，故宜著布深衣。’",
            "对应经文": "叔父之下殤",
            "对应序号": "100083"
        },
        {
            "内容": "【晉劉智《釋疑》曰】嬰兒無知，然於其父母之喪，則以縗抱之，其餘親八歲，則制服矣。七歲曰悼，過此有罪則入於刑，可刑必致之於禮，故在下殤之年，爲之制服。案《小功章》昆弟之殤服昆之下殤，是以下殤之年則行服也。",
            "对应经文": "叔父之下殤",
            "对应序号": "100083"
        },
        {
            "内容": "【疏】云‘爲人後者爲其昆弟之長殤，從父昆弟之長殤’，此二者以本服大功，今長殤、中殤小功，故在此章。從父昆弟情本輕，故在出降昆弟後也。○注○不直云‘何以’而云‘問者曰’者，以其傳總問大功、小功，所問非一，故云‘問者曰’，與常例不同。鄭云‘問者，據從父昆弟之下殤在緦麻也’者，以其《緦麻章》見從父昆弟之下殤，此章見從父昆弟之長殤，唯中殤不見，故致問，是以據從父昆弟也。云‘大功、小功，皆謂服其成人也’者，以其《緦麻章》傳云：‘齊衰之殤中從上，大功之殤中從下。’據此二傳言之，禮無殤在齊衰，則下齊衰之殤與大功之殤據成人，明此大功與小功之殤據服其成人可知也。若然，此經大功之殤唯有爲人後者爲昆弟及從父昆弟二者，長殤、中殤在此小功，其成人小功之殤中從下，自在緦麻，於此言之者，欲使小功與大功相對，故兼言之也。云‘大功之殤中從上，則齊衰之殤亦中從上也’者，以此傳云大功之殤中從上，小功之殤中從下而言，則大功重者中從上，齊衰重於大功，明從上可知，故謂舉輕以明重也。又云‘此主謂丈夫之爲殤者服也’者，鄭以此云大功之殤中從上，小功之殤中從下，《緦麻章》云‘齊衰之殤中從上，大功之殤中從下’，兩文相反，故鄭以彼謂婦人爲夫之族類，此謂丈夫爲殤者服也。鄭必知義然者，以其此傳發在從父昆弟丈夫下，下文發傳在婦人爲夫之親下，故知義然也。云‘凡不見者，以此求之也’者，周公作經，不可具出，略舉以明義，故云不見者以此求之也。",
            "对应经文": "爲人後者爲",
            "对应序号": "100084"
        },
        {
            "内容": "【《通典》馬融曰】成人服大功也，長殤降一等，故小功也。",
            "对应经文": "爲人後者爲",
            "对应序号": "100084"
        },
        {
            "内容": "【敖氏繼公曰】爲從父昆弟者異人也，經文省爾，其姊妹之殤亦如之。",
            "对应经文": "爲人後者爲",
            "对应序号": "100084"
        },
        {
            "内容": "【張氏爾岐曰】爲人後者爲其昆弟與凡人之爲從父昆弟，二者本服大功，其長殤則小功。",
            "对应经文": "爲人後者爲",
            "对应序号": "100084"
        },
        {
            "内容": "【胡氏培翚曰】此節本屬兩條，從父昆弟係指凡人爲之，非謂爲人後者爲之也。經以二者長殤之服同，故總言之。",
            "对应经文": "爲人後者爲",
            "对应序号": "100084"
        },
        {
            "内容": "【李氏如圭於‘爲其昆弟下’釋曰】此下少‘之長殤’三字。",
            "对应经文": "爲人後者爲",
            "对应序号": "100084"
        },
        {
            "内容": "【鄭氏珍曰】昆弟本服期，長殤降一等，服大功，《不杖期章》‘昆弟’、《殤大功章》‘昆弟之長殤、中殤’是也。爲人後者爲成人昆弟降一等大功，長殤又降小功，《大功章》‘爲人後者爲其昆弟’、此章‘爲人後者爲其昆弟之長殤’是也。爲從父昆弟本服大功，長殤小功，《大功章》‘從父昆弟’、此章‘從父昆弟之長殤’是也。若爲人後者爲其從父昆弟，成人降一等則小功，長殤又降一等則緦麻，不得與其昆弟長殤同服小功，故知此經本是兩條，古本‘爲人後者爲其昆弟’下必有‘之長殤’三字，不知何時寫脫。若古經本如此，則明云‘爲人後者爲其昆弟、從父昆弟之長殤’，與下文‘大夫公之昆弟、大夫之子爲其昆弟庶子姑姊妹女子子之長殤’文正一例，使人照文讀之，何由別此經‘爲從父昆弟’之非爲人後者乎？古人立言，決不若此，知有脫字無疑。○又按，馬融注《小功章》‘爲人後者爲其姊妹適人者’云：‘不言姑者，明降一體，不降姑也。’尋馬氏於爲後者爲本宗之服，主降一體，不降餘人，蓋見經止有爲其父母、昆弟、　姊妹三條，而經例言姊妹必聯姑，此爲其姊妹不聯姑，其爲不降餘人更明，然猶推而知之，於經無明據，詳繹彼注，知馬氏於此經，是作一句讀，惟以出後，不降從父昆弟，故其成人與出降之昆弟同大功，長殤同小功。從父昆弟既不降，其餘本宗之服可知，皆不降。此馬氏止降一體之特證也。康成於此句雖無注，然注爲其姊妹，不言姑，不從其師說，知讀此是作兩句，或馬鄭經本有完脫之異與？錫恭按，敖氏、張氏、胡氏依經順釋，是爲正解。李氏《集釋》、鄭氏《私箋》皆增‘之長殤’三字，而《私箋》以有此三字者爲讀，此節作兩句，而鄭義以此異於馬說，闡發甚精。然不增此三字，而茍分作兩人，如敖、張、胡說，因以闡發，未嘗不可見鄭誼也。第舍《私箋》，未見有他說闡發及此者，爰備錄之，而并明備錄之意云。",
            "对应经文": "爲人後者爲",
            "对应序号": "100084"
        },
        {
            "内容": "【李氏如圭曰】下傳曰齊衰之殤中從上，大功之殤中從下。彼謂婦人爲夫黨之殤生文，知此則主謂丈夫也。不見中殤者，以服差輕，從省文。",
            "对应经文": "爲人後者爲",
            "对应序号": "100084"
        },
        {
            "内容": "【敖氏繼公曰】喪服之等，其重者自大功而上，輕者自小功而下，已於麻本有無之類見之矣。此復以二者之中殤各異，其從上從下之制亦因以見義。云從父昆弟之殤，丈夫與女子子在室者爲之同也。前則此傳亦兼婦人之爲其親族之爲殤者言矣。錫恭按，此注云‘主謂丈夫’者，對下《緦麻章》傳主謂‘妻爲夫之親’也。此主恩深，而彼爲恩淺也。女子子爲本親亦恩深者也，故此足以兼之，不可泥丈夫之目也。敖氏後半條似與鄭義相違，實與鄭義相成。",
            "对应经文": "爲人後者爲",
            "对应序号": "100084"
        },
        {
            "内容": "【張氏爾岐曰】成人當服大功者，其中殤與長殤同，成人當服小功者，其中殤與下殤同。凡不見於經者，皆當以此例求之。此男子服殤者之法，若婦人爲夫族服殤法，又在後《緦麻》傳也。",
            "对应经文": "爲人後者爲",
            "对应序号": "100084"
        },
        {
            "内容": "【盛氏世佐曰】大功、小功，指成人之服，而言非謂殤服也。注說是，郝氏詆之，過矣。郝氏敬曰：大功、小功，非謂殤服降在大功者，情重甯以中從上，降在小功者，情輕則以中從下可也。又曰：此章以殤服權其中，《緦麻章》又以成人服權其重，而鄭注固執作解《殤大功章》長殤、中殤并見，則齊斬之殤中從上，經文已明，至此章但見長殤，而不及中殤，《緦麻章》又或但見下殤，而不及中殤，故傳發其例於此，以此是大功之殤之第一條也。從上者，比本服降一等也。從下者，比本服降二等也。大功之殤中從上者，降爲小功，惟下殤緦麻也。親者引而進之，疏者推而遠之，於中殤之從上從下，而大功小功之隆殺判矣。",
            "对应经文": "爲人後者爲",
            "对应序号": "100084"
        },
        {
            "内容": "【凌氏曙曰】程氏瑤田以爲大功之殤中從上，小功之殤中從下，所謂大功小功者，竝指殤服。余竊以爲不然。鄭注無論矣，卽如馬季長之《喪服注》，散見各書，其注殤服，處處皆先言本服，或因長殤降一等，中下殤降二等，從無但論殤服，而不先從本服說起之例。況馬氏於‘爲人後者爲其昆弟從父昆弟之長殤’之下注云：‘成人服大功也，長殤降一等，故小功也。’然則此傳之大功、小功，當指成人乎？抑當指殤服乎？棄先儒之舊旨，而橫發義例，何也？且又言此是小功之殤中從下者，與大功之長殤必連言中殤者有異，故不見中殤也。而鄭氏乃以謂大功、小功皆謂服其成人，誤以從父昆弟之殤爲中從上，葢以經爲省文，以傳爲補義，故於庶孫之中殤之緦麻不可通，於是改經文‘中’字爲‘下’字，以就其誤解云云。案《殤小功章》‘爲人後者爲其昆弟錫恭按，‘昆弟’二字原脫，今補從父昆弟之長殤’，此二人以本服大功，今長殤小功也。若從父晜弟之下殤，則在緦麻也。而從父昆弟之中殤不見，故據此而問。傳意以爲成人大功，長殤降一等小功，今大功之中殤不見，以中從上故也。中從上，則大功之中殤亦當在小功可知矣。然則此大功豈不指成人，而指殤服耶？若指殤服，《小功章》何以又論及大功之殤中從上耶？試問大功之殤中從上，傳發於從父昆弟之後，則傳之問者，是據從父昆弟而言也。大功亦指殤服，則必從父昆弟本當服期，因長殤降一等，而爲大功。無論大功之服，不當雜入《小功章》，而從父昆弟之本服當服期耶？不當服期耶？不當服期，則此《小功章》之所謂大功之殤中從上，非指成人之服而何？此不必煩言而解矣。若言此是小功之殤中從下者，經明言長殤，而程以爲中從下者，亦何其憒憒若是耶？經言長殤，傳以爲從父昆弟之殤中從上，此經傳之明文，鄭又何從而誤耶？經豈非省文，而傳亦豈非補義耶？不足怪也。",
            "对应经文": "爲人後者爲",
            "对应序号": "100084"
        },
        {
            "内容": "【疏】夫之叔父義服，故次在此。成人大功，故長殤降一等，在小功。云‘不見中殤者中從下也’者，下《傳》云‘大功之殤中從下’，主謂此婦人爲夫之党類，故知中從下，在緦麻也。",
            "对应经文": "爲夫之叔父",
            "对应序号": "100085"
        },
        {
            "内容": "【《通典》馬融曰】成人大功，長殤降一等，故服小功也。",
            "对应经文": "爲夫之叔父",
            "对应序号": "100085"
        },
        {
            "内容": "【胡氏培翚曰】注云‘不見中殤者中從下也’者，案《緦麻》傳末云‘大功之殤中從下’，注云‘此主謂妻爲夫之親服故知’，此經言長殤不言中殤，爲中從下也。《緦麻章》云：‘夫之叔父之中殤下殤’，彼文中下殤連言，是中從下明矣。",
            "对应经文": "爲夫之叔父",
            "对应序号": "100085"
        },
        {
            "内容": "【疏】云‘昆弟之子女子子、夫之昆弟之子女子子之下殤’者，此皆成人爲之齊衰期，長、中殤在大功，故下殤在此小功也。",
            "对应经文": "昆弟之子女",
            "对应序号": "100086"
        },
        {
            "内容": "【《通典》馬融曰】伯叔父母爲之服也，成人在周，下殤降二等，故服小功也。",
            "对应经文": "昆弟之子女",
            "对应序号": "100086"
        },
        {
            "内容": "【又陳詮曰】妻爲夫之昆弟之子女子子與夫同。錫恭按，此爲下殤言，而實通例也。以成人言之，昆弟之子、夫之昆弟之子，皆不杖期也。《小功章》從祖父母報，則從父昆弟之子，從祖父母爲之，皆小功也，而族父母於從祖昆弟之子，可以例推已，此爲成人，而妻與夫同者也。若論殤服，長殤降一等，下殤降二等，固無不同，其中殤，昆弟之子、夫之昆弟之子，齊衰之殤也，皆中從上者也。從父昆弟之子、夫之從父昆弟之子，小功之殤也，皆中從下者也，亦無不同矣。",
            "对应经文": "昆弟之子女",
            "对应序号": "100086"
        },
        {
            "内容": "【李氏如圭曰】昆弟之子、女子子下殤在此章，則長中殤當大功矣。公大夫爲適長中殤大功，則下殤亦小功也。互文耳。",
            "对应经文": "昆弟之子女",
            "对应序号": "100086"
        },
        {
            "内容": "【疏】云‘爲姪庶孫丈夫婦人之長殤’者，謂姑爲姪成人大功，長殤在此小功。不言中殤，中從上。不言男子、女子，而言丈夫、婦人，亦是見恩疏之義。庶孫者，祖爲之大功，長殤、中殤亦在此小功。言丈夫、婦人，亦是見恩疏也。",
            "对应经文": "爲姪庶孫丈",
            "对应序号": "100087"
        },
        {
            "内容": "【《通典》馬融曰】適人故盛氏世佐曰：‘故’疑當作‘姑’還爲姪、祖爲庶孫，成人大功，長殤降一等，故小功也。言丈夫、婦人者，明姑與姪、祖與孫疏遠，故以遠辭言之。",
            "对应经文": "爲姪庶孫丈",
            "对应序号": "100087"
        },
        {
            "内容": "【盛氏世佐曰】姑在室爲姪與世叔父同，本服期，長殤當降爲大功。今在此小功，明是已適人者也。丈夫婦人，兼姪與庶孫言，雷説非。《通典》雷次宗曰：前《大功章》‘爲姪’已言丈夫婦人，今此自指爲庶孫言，不在姪爲此二者之服，異人而連言之，以其皆大功之殤也。",
            "对应经文": "爲姪庶孫丈",
            "对应序号": "100087"
        },
        {
            "内容": "【黃先生曰】丈夫婦人當從馬注，諸說皆非。經言‘丈夫婦人’凡四見，皆指共本宗之親而遠之之辭，無異恉也。《齊衰三月章》‘爲宗子、宗子之母妻’，遠之，曰丈夫婦人，而服齊衰三月者，爲宗子也。《小功殤章》之長殤，遠之曰丈夫婦人，而服小功五月者，爲長殤也。《大功章》姪，《小功章》從母，遠之曰丈夫婦人，而服此大小功者，爲報也。其必加以遠辭者，非遠之無以見尊宗殤長之情，與旁尊相報之義故也。錫恭按，丈夫婦人對子女子子，故云遠之之辭婦人兼嫁者、未嫁者言。錫恭按，程易疇云：經中丈夫婦人凡四見，婦人謂女子子在室者，末句駁程說也。",
            "对应经文": "爲姪庶孫丈",
            "对应序号": "100087"
        },
        {
            "内容": "【疏】云‘大夫、公之昆弟、大夫之子爲其昆弟、庶子、姑姊妹、女子子之長殤’者，謂此三人爲此六種人，成人以尊降至大功，故長殤小功中亦從上。此一經亦尊卑爲次序也。○注○云‘大夫爲昆弟之長殤小功，謂爲士者若不仕者也’者，凡爲昆弟，成人期，長殤在大功，今大夫爲昆弟長殤小功，明大夫爲昆弟降一等，成人大功長殤、中殤在小功，若昆弟亦爲大夫，同等則不降，今言降在小功，明是昆弟爲士，若不仕者也。云‘以此知爲大夫無殤服也’者，己爲大夫，則冠矣，丈夫冠而不爲殤，是以知大夫無殤服矣。若然，大夫身用士禮，己二十而冠，而有兄姊殤者，己與兄姊同十九，而兄姊於年終死，己至明年初二十，因喪而冠，是已冠成人而有兄姊殤也。且五十乃爵命，今未二十已得爲大夫者，五十乃爵命，自是禮之常法，或有大夫之子有盛德，謂若甘羅十二相秦之等，未必要至五十，是以得有幼爲大夫者也。若然，《曲禮》云‘四十強而仕’，則四十然後爲士。今云殤死者爲士，若不仕則爲士而殤死，亦是未二十得爲士者。謂若《士冠禮》。鄭《目錄》云：‘士之子任士職，居士位，二十而冠。’則亦是有德未二十爲士，至二十乃冠。故鄭引《管子》書四民之業，士亦世焉是也。云‘公之昆弟不言庶者，此無服，無所見也’者，經云公之昆弟，多兼言庶，此特不云公之庶昆弟，直云公之昆弟者，若爲母則兼云庶，以其適母，適庶之子皆同服。妾子爲母，見厭不申，今此經不爲母服，爲昆弟已下，並同長殤，故不言庶也。云‘大夫之子不言庶者，關適子亦服此殤也’者，若言大夫庶子爲昆弟，謂言適子不服之，曹氏元弼曰：‘言’當爲‘嫌’若不言庶子，則兼適庶，是以鄭云不言庶子者關適子，關，通也，通適子亦服此服也。云‘公之昆弟爲庶子之長殤，則知公之昆弟猶大夫’者，舊疑大夫與公之昆弟尊卑異，今案，此經云公之昆弟與大夫同降，昆弟已下成人大功，長殤同小功，則知此二人尊卑同，故云猶大夫也。",
            "对应经文": "大夫、公之",
            "对应序号": "100088"
        },
        {
            "内容": "【《通典》馬融曰】大夫以尊降，公之昆弟以尊厭。錫恭按，此‘尊’字與下‘父尊’對，蓋指今君也，與鄭義微異。大夫子以父尊厭，各降在大功。長殤復降一等，故復小功也。錫恭按，‘復小功’之‘復’當作‘服’大夫無昆弟之殤。錫恭按，‘弟’疑當作‘姊’此言殤者，關有罪。若畏厭溺，當殤服之。",
            "对应经文": "大夫、公之",
            "对应序号": "100088"
        },
        {
            "内容": "【李氏如圭曰】大夫爲昆弟之爲士者，尊不同故降，其長殤大功，而爲小功也，然則尊同者不降矣。而《大功章》不見大夫爲昆弟之長殤者，爲大夫無殤服也。五十命爲大夫者，禮之常，其或少有才德，命爲大夫者，雖在殤年，而死亦不以殤服服之，故大夫無爲昆弟之殤大功也。公子之重視大夫。舊見大夫昆弟相爲期，而公之昆弟相爲大功，遂疑公之昆弟與大夫之尊不等。此經大夫與公之昆弟，爲庶子以下之殤服同，錫恭按，‘以下’謂女子子也，此補注所未備則公之昆弟與大夫之尊不殊也。上章公之昆弟言庶者，主見妾母之服此，無取於庶之義，故不言妾。錫恭按，‘妾’字衍。",
            "对应经文": "大夫、公之",
            "对应序号": "100088"
        },
        {
            "内容": "【段氏玉裁曰】公之昆弟不言‘庶’者，此無服，無所見也。‘無服’字，宋本、今各本皆同，惟張淳《識誤》作‘庶’。攷《通典》引作‘此無母服，無所見也’。合三本核之，鄭注久經傳寫奪誤，當云‘此無母服，庶無所見也。’《大功章》曰：‘公之庶昆弟、大夫之庶子爲母、妻、昆弟。’其必云公之庶昆弟者，正以下文‘爲母’二字。庶昆弟之母，妾也，父在爲公子，爲其母練冠麻，麻衣縓緣，旣葬除之；父薨，乃爲公之庶昆弟，爲其母大功，以先君餘尊之所厭，不得過大功也。其制與嫡昆弟爲母截然不同，故必言‘庶’以見之。若此章‘爲其昆弟庶子姑姊妹女子子之長殤’中無母服，何必言庶以見其爲妾子？故曰‘庶無所見’，葢此等小功，卽公之嫡昆弟亦同。錫恭按，《校勘記》從《通典》，於《通典》所引外，不增減一字，甚精當。此增‘庶’字，謂爲合三本而核之，然‘庶’字乃張忠甫所改，非原有作‘庶’之本也，是不必增‘庶’字矣。然其發明當有‘母’字，說甚精確，不可廢也，且注但云無所見者，因上文既云‘不言庶’，故此省‘庶’字，其意自指庶也。段氏增字雖非，陳誼固是矣注又云‘大夫之子不言庶者，關嫡子，亦服此殤也’，此所以《大功章》皆言庶，《小功章》皆不言庶也。又《大功章》‘大夫之子、公之昆弟，爲姑姊妹女子子之嫁於大夫者’，亦皆不言庶，《小功章》‘大夫之子、公之昆弟，爲從父昆弟、庶孫、姑姊妹、女子子適士者’亦皆不言庶，其義皆與本條同，而獨於此發注者，欲讀者前後互證。○《大功章》注曰：‘公之庶昆弟，則父卒也；大夫之庶子，則父在也；其或爲母，謂妾子也。’此謂經下言爲母，故上言庶昆弟。《小功章》注云：‘不言庶者，此無母服，庶無所見也。’此謂不言爲母，故不必言庶，二注血脈相通。",
            "对应经文": "大夫、公之",
            "对应序号": "100088"
        },
        {
            "内容": "【鄭氏珍曰】公之昆弟猶大夫，鄭止據爲庶子長殤決之者，爲昆弟姑姊妹，并是厭於先君馀尊，雖與大夫同服，而與大夫尊降不同，不可據以明重猶大夫，惟庶子大夫以尊降，大功長殤又降小功。今公之昆弟爲庶子，與之同，則知重猶大夫，而凡大夫以尊降者，公子但無先君，皆同之矣。錫恭按，‘但無先君’者，謂其降不關先君所厭者也。",
            "对应经文": "大夫、公之",
            "对应序号": "100088"
        },
        {
            "内容": "【曹氏元弼曰】經有昆弟姑姊妹，注獨據庶子言者，以庶子非公子，公之昆弟乃得以尊降之，與大夫之降庶子同。其爲大夫者，疑亦不得伸，以尊同，則又爲先君馀尊之所厭，不得過大功也。長子亦如之，以不繼祖也。或曰：‘長子及庶子爲大夫者皆期。此公子之子卑，自以尊降之，馀尊厭所不及也。’爲昆弟之子亦如之。",
            "对应经文": "大夫、公之",
            "对应序号": "100088"
        },
        {
            "内容": "【《通典》庾蔚之謂】《記》云：‘能執干戈以衛社稷，則以成人服之。’先儒又推，年未二十而冠婚及爲大夫者，皆不爲殤。至若諸侯繼體象賢，君臨一國，事過大夫遠矣，而反殤之，可乎？錫恭按，此注云‘爲大夫無殤服’，庾氏此條又推言爲諸侯不爲殤，故依類而附錄於末。",
            "对应经文": "大夫、公之",
            "对应序号": "100088"
        },
        {
            "内容": "【疏】妾爲君之庶子，成人在大功，已見上章。今長殤降一等，在此小功，云‘君之庶子’者，若適長則成人，隨女君三年，長殤在大功，與此異，故言君之庶子以別之也。",
            "对应经文": "大夫之妾爲",
            "对应序号": "100089"
        },
        {
            "内容": "【《通典》馬融曰】除嫡子一人，其餘皆庶子也，男女有。錫恭按，此處疑脫誤，其意爲男女皆是，今不可考矣。胡氏《正義》引‘有’改‘至’，未知所據，不敢遽從成人同在大功，長殤降一等，故小功也。不言‘君’者，殤賤見妾亦得子之也。錫恭按，注特云‘君之庶子’者，微破馬氏‘妾亦得子’之說也。疏以爲別於適長，夫經言庶子，已自別於適矣，何待言君之庶子，乃始別耶？疏未以馬說校之，故云然耳。",
            "对应经文": "大夫之妾爲",
            "对应序号": "100089"
        },
        {
            "内容": "【敖氏繼公曰】上已言君之庶子，故此略之，爲君之女子子亦然。是雖大功之殤亦中從上，葢女君之爲此子與夫同，而妾爲君之黨，或得與女君同，故皆宜中從上，而不可以婦人之從服者例論也。",
            "对应经文": "大夫之妾爲",
            "对应序号": "100089"
        },
        {
            "内容": "【胡氏培翚曰】鄭以經未言君，故特著之。",
            "对应经文": "大夫之妾爲",
            "对应序号": "100089"
        },
        {
            "内容": "【釋文】無絇，其俱反。",
            "对应经文": "小功布衰裳",
            "对应序号": "100090"
        },
        {
            "内容": "【疏】此是《小功成人章》，輕於殤小功，故次之。此章有三等：正、降、義。其衰裳之制，澡絰等與前同，故略也。云‘即葛五月者’，以此成人文縟，故有變麻從葛，故云即葛。但以日月爲足，《校勘記》曰：‘足，聶氏作促。’曹氏元弼曰：‘聶氏是也。’故不變衰也，不列冠屨，承上大功文略，小功又輕，故亦不言也。言日月者，成人文縟，故具言也。○云‘即就也’者，謂去麻就葛也。引《閒傳》，欲見小功有變麻服葛法，既葬，大小同，故變同之也。引舊說云‘小功以下吉屨無絇也’者，以小功輕，非直喪服不見屨，諸經亦不見其屨，以輕略之，是以引舊說爲證。絇者，案《周禮 屨人職》屨舄皆有絇、繶、純。純者，於屨口緣；繶者，牙底接處縫中有條；絇者，屨鼻頭有飾，爲行戒。吉時有行戒，故有絇；喪中無行戒，故無絇。以其小功輕，故從吉屨爲其大飾，故無絇也。錫恭按，絇、繶、純相將者，爲屨之飾。言無絇，則并無繶、純可知也。絇雖爲行戒，而此無絇意在去飾，不在無行戒也。疏以無行戒爲言，義猶微隔。",
            "对应经文": "小功布衰裳",
            "对应序号": "100090"
        },
        {
            "内容": "【《通典》】‘小功布縗裳，卽葛五月’者，謂成人小功，成服十一升布爲縗裳，義服十二升布爲縗裳，冠同十二升，亦澡麻絶本爲絰帶，寢有牀，哀至而哭，既葬除麻受葛絰，大三寸六分，腰絰大二寸九分，縗裳如故，寢居內至除受以朝服素冠，踰月復吉。緦麻三月者，謂緦麻之喪，成服降，正、義同，以七升半布緦而疏之爲縗裳，及冠纓帶首絰亦澡麻絕本，大三寸七分，腰絰大二寸九分，吉屨無絇，寢有牀，飲酒食肉，不至變色，既葬受以朝服素冠，踰月復吉。錫恭按，冠同十二升，其說與疏異。考記注云斬衰受之以下，齊衰受之以正者，重者輕之，輕者從禮，聖人之意然也。由此意推之，大功冠其受，受即冠之例，小功冠其衰，與大功之受當同例，則小功之冠不得皆如義服之衰也。當再考。",
            "对应经文": "小功布衰裳",
            "对应序号": "100090"
        },
        {
            "内容": "【李氏如圭曰】此章降服，衰冠十升，正服十一升，義服十二升，牡麻，不言澡，因上文也。絇、屨，飾也，吉屨大飾，故去其絇。",
            "对应经文": "小功布衰裳",
            "对应序号": "100090"
        },
        {
            "内容": "【盛氏世佐曰】上章言澡麻而不言牡，此言牡麻而不言澡，文互備也。言澡于前者，見其始異於大功以上，於是復云牡，則著其同也。",
            "对应经文": "小功布衰裳",
            "对应序号": "100090"
        },
        {
            "内容": "【吳氏廷華曰】要絰絞。錫恭按，《雜記》，大功以上散帶。注云：‘小功緦輕，初而絞之。’東壁說本此，謂未成服時也。",
            "对应经文": "小功布衰裳",
            "对应序号": "100090"
        },
        {
            "内容": "【胡氏培翚曰】殤小功重於成人小功，而用澡麻爲帶絰，則此亦澡之明矣。",
            "对应经文": "小功布衰裳",
            "对应序号": "100090"
        },
        {
            "内容": "【疏】此亦從尊向卑，故先言從祖祖父母，已上章已先言父，次言祖，次言曾。此從祖祖父母，是曾祖之子，祖之兄弟，故次之。是以鄭言祖父之昆弟之親者，云從祖父母者，是從祖祖父之子，是父之從父昆弟之親，故鄭並言祖父之昆弟之親。云‘報’者，恩輕，欲見兩相爲服，故云報也。",
            "对应经文": "從祖、祖父",
            "对应序号": "100091"
        },
        {
            "内容": "【《通典》馬融曰】曾祖之子，祖之昆弟也，正服小功。錫恭按，此‘從祖祖父母’注從祖祖父之子，是父之從父昆弟也。錫恭按，此‘從祖父母’注云報者，恩輕，欲見兩相爲服，故云報。",
            "对应经文": "從祖、祖父",
            "对应序号": "100091"
        },
        {
            "内容": "【朱子曰】無大功尊。錫恭按，此謂無大功服之正尊也父母本是期，加成三年；祖父母、世父母、叔父母本是大功，加成期；其曾祖父母小功，錫恭按，當云曾祖父母本小功，加成齊衰三月及從祖伯父母叔父母小功者，乃正服之不加者耳。",
            "对应经文": "從祖、祖父",
            "对应序号": "100091"
        },
        {
            "内容": "【黃氏幹曰】祖父加至期；祖父之昆弟經謂之從祖祖父加所不及，據期斷，是以五月；族祖父又疏一等，故緦。父爲衆子期，兄弟之子宜九月，今亦期者，兄弟之子猶子也，從父昆弟之子服從世叔，無加，錫恭按，從世叔即經之從祖父母也故報，亦小功也。祖爲孫大功，以闕一字疏一等。故兄弟之孫小功。",
            "对应经文": "從祖、祖父",
            "对应序号": "100091"
        },
        {
            "内容": "【李氏如圭曰】報者，爲昆弟之孫，從父昆弟之子亦小功，故其長殤皆緦，凡旁尊之服皆報，從祖祖母、從祖母云報，則凡夫之卑屬皆報之可知。",
            "对应经文": "從祖、祖父",
            "对应序号": "100091"
        },
        {
            "内容": "【敖氏繼公曰】此與爲之者尊卑雖異，亦旁尊也，故報之。於此即言報者略輕，服齊衰大功重，報服或别見之。○案，注意謂從祖祖父乃祖父之昆弟，從祖父乃祖父之昆弟之子，故曰‘祖父之昆弟之親’也。錫恭按，此注言祖父之昆弟之親，猶《緦麻章》注言曾祖昆弟之親也。敖氏申注意極是。阮氏《校勘記》云：‘注內祖父二字平讀非。《通典》引此無父字，以祖父爲一人故也。疏云，并言，謂并祖父母及父母兩項，非謂并祖及父昆弟之親也。’",
            "对应经文": "從祖、祖父",
            "对应序号": "100091"
        },
        {
            "内容": "【盛氏世佐曰】按，爲從祖祖父者，昆弟之孫也；爲從祖父者，從父昆弟之子也。并服其妻者，以名服也。此四人皆報，故合言之。",
            "对应经文": "從祖、祖父",
            "对应序号": "100091"
        },
        {
            "内容": "【胡氏培翚曰】此及下從祖昆弟三者皆從祖而別，故以從祖名之。",
            "对应经文": "從祖、祖父",
            "对应序号": "100091"
        },
        {
            "内容": "【疏】此是從祖父之子，故鄭云‘父之從父昆弟之子’，己之再從兄弟以上三者爲小功也。",
            "对应经文": "從祖昆弟。",
            "对应序号": "100092"
        },
        {
            "内容": "【《通典》馬融曰】俱曾祖孫也，於己爲再從昆弟，同出曾祖，故言從祖昆弟。正服小功也。胡氏培翚曰：馬云曾祖孫，謂曾祖之曾孫，省一‘曾’字耳。",
            "对应经文": "從祖昆弟。",
            "对应序号": "100092"
        },
        {
            "内容": "【又陳詮曰】從父祖之子錫恭按，‘從父祖’當作‘從祖父’同出曾祖也。",
            "对应经文": "從祖昆弟。",
            "对应序号": "100092"
        },
        {
            "内容": "【黃氏幹曰】兄弟期，闕二字疏一等，故從父昆弟大功，從祖昆弟小功，族昆弟緦。",
            "对应经文": "從祖昆弟。",
            "对应序号": "100092"
        },
        {
            "内容": "【李氏如圭曰】上三小功與己同出於曾祖而別，故以從祖名之。",
            "对应经文": "從祖昆弟。",
            "对应序号": "100092"
        },
        {
            "内容": "【疏】此謂從父姊妹在家大功，出適小功。不言出適與在室，姊妹既逆降，宗族亦逆降報之，故不辨及出嫁也。錫恭按，所以逆降者，鄭君謂明當及時，則大功以下本不在逆降之科，且逆降不當報。何也？適人而無主者，在所哀憐而不降，則成人而未嫁者未有夫，更何有子？亦在所哀憐，豈有降之之理？然則期之在逆降科者，且猶不報，況大功之親，本不在逆降科者乎？疏說非。",
            "对应经文": "從父姊妹。",
            "对应序号": "100093"
        },
        {
            "内容": "【《通典》馬融曰】伯叔父之女。",
            "对应经文": "從父姊妹。",
            "对应序号": "100093"
        },
        {
            "内容": "【張氏爾岐曰】疏云不言出適與在室，皆小功，以姊妹既逆降，宗族亦逆降報之。此説可疑，當通下文孫適人者爲一節，皆爲出適而降小功也。",
            "对应经文": "從父姊妹。",
            "对应序号": "100093"
        },
        {
            "内容": "【盛氏世佐曰】女子子所逆降者，唯旁期耳，爲嫁當及時，不可以旁親故妨之也。至于大功之末，可以嫁子於昏姻之時固無害，故其成人而未嫁者，亦與未成人者同，無逆降例也。女子子既不逆降其旁親大功以下，而宗族顧可逆降之乎？此舊説所以不通也。敖、張二説皆合下節，爲一得之。",
            "对应经文": "從父姊妹。",
            "对应序号": "100093"
        },
        {
            "内容": "【疏】以女孫在室與男孫同大功，故出適小功也。",
            "对应经文": "孫適人者。",
            "对应序号": "100094"
        },
        {
            "内容": "【《通典》馬融曰】祖爲女孫適人者降一等，故小功也。",
            "对应经文": "孫適人者。",
            "对应序号": "100094"
        },
        {
            "内容": "【胡氏培翚曰】程氏瑶田云，‘適人者’三字總承從父姊妹孫，知必承從父姊妹者，以姊妹適人者在《大功章》，從祖姊妹適人者在《緦麻章》，比例而知之也。錫恭按，程說瑕瑜互見。既爲胡氏節引，即爲胡氏之意，今不復別錄今案，此說最確。鄭注《大功章》‘從父昆弟’云：‘其姊妹在室亦如之。’是鄭以此章從父姊妹爲指適人者言，明甚。鄭本不誤，賈自誤耳。以此斷之，則從父姊妹孫適人者當合爲一節無疑矣。",
            "对应经文": "三者適人其",
            "对应序号": "100095"
        },
        {
            "内容": "【疏】云‘不言姑者，舉其親者，而恩輕者降可知’，案《詩》云：‘問我諸姑，遂及伯姊。’注云：‘先姑後姊，尊姑也。’是姑尊而不親，姊妹親而不尊，故云不言姑，舉姊妹親者也。",
            "对应经文": "爲人後者爲",
            "对应序号": "100096"
        },
        {
            "内容": "【《通典》馬融曰】在室者齊衰周，適人大功，以爲大宗後，疏之，降二等，故小功也。馬氏又曰：‘不言姑者，明降一體，不降姑也。’錫恭按，此非降其小宗之義，辨詳曹氏元弼說。",
            "对应经文": "爲人後者爲",
            "对应序号": "100096"
        },
        {
            "内容": "【又陳詮曰】累降也。姑不見者，同可知也，猶爲人後者爲昆弟而不載伯父，同降不嫌。李氏如圭說意與此同。",
            "对应经文": "爲人後者爲",
            "对应序号": "100096"
        },
        {
            "内容": "【湛氏若水曰】姊妹期也，何以小功？以爲人後降也，以適人又降也。",
            "对应经文": "爲人後者爲",
            "对应序号": "100096"
        },
        {
            "内容": "【欽定義疏】經不見本生祖父母、曾祖父母、世叔父母諸人之服者，亦以所後者之親疏不定也。其同祖者，親自親矣；其不同祖者，自祖父母、世叔父母以及其餘概從降一等之例，惟同曾高者，則曾高猶是齊衰三月耳。臣錫恭按，言外見不同高曾者，自高曾祖父母從祖祖父母以及其餘，概從降一等之例爲其父母不杖期，不以所後之親疏而異也。如敖氏謂除昆弟姊妹之外，正親旁親皆以所後者之親疏爲服，假令在疏屬五服之外，則於本生祖父母之喪，竟脫然無一日之服也，而可乎？",
            "对应经文": "爲人後者爲",
            "对应序号": "100096"
        },
        {
            "内容": "【凌氏曙曰】《通典》馬融曰：‘不言姑者，明降一體，不降姑也。’此與鄭氏異也。《喪服》‘爲人後者爲其姊妹適人者’，注‘不言姑者，舉其親者而恩輕者降可知’，是與馬不降姑之說不同。按，《期服章》‘姑姊妹女子子適人無主者，姑姊妹報’，賈公彥曰：‘姑對姪，姊妹對兄弟，据出適人本降在大功，以無主之故，故爲之服期，而姑姊妹亦以期報之。’是姑與姊妹同稱，無一體之別也。此出適無主不降，姑姊妹之例同也。《大功章》‘姑姊妹女子子適人者’，傳曰：‘何以大功也？此出適人，有主而降，姑姊妹之例同也。’以在室本服周，岀適降大功，爲人後者降其昆弟，故姑姊妹從大功降一等，而爲小功。鄭氏同降之説是也，馬氏明降一體而不降姑之說非也。通經之例，姑姊妹降則俱降，又何有於姑而爲不降之説耶？經傳不言姑，舉親以見疏，從可知省文也。",
            "对应经文": "爲人後者爲",
            "对应序号": "100096"
        },
        {
            "内容": "【黃先生曰】馬說失之厚，馬云：‘不降姑者，明降一體，不降姑也’敖說失之薄，敖云：經於爲人後者，惟見其父母昆弟姊妹之服，以其與己爲一體也。自此之外，正親旁親皆以所後者之親疏爲服鄭注爲長。經惟見父母昆弟姊妹之服，餘皆不見。下記云‘爲人後者於兄弟降一等’，是降不止一體矣。賈疏‘爲人後者爲其昆弟’云‘本宗餘親皆降一等’是也。段懋堂、胡竹村並申敖說，不可信。傳記兩言‘若子’，並謂於所後之親若子，未嘗謂於所生之親，亦以所後之子服之也。褚搢升云：‘如敖說，本生正親皆以所後者之親疏爲服，假使爲疏屬之後，則祖父母以上俱無服矣。安乎否乎？’此說是已。",
            "对应经文": "爲人後者爲",
            "对应序号": "100096"
        },
        {
            "内容": "【曹氏元弼曰】此亦小宗降服之有定者。考經，於爲人後者爲本宗之服，見父母、昆弟、姊妹，皆著其服之有定者也；傳明其制服之例曰‘降其小宗’；記補其未言之服曰‘於兄弟降一等報’；注本其意，而於此經下見姑服，以舉一隅；疏本其意而於《大功章》直言‘爲本宗餘親皆降一等’，以舉全服。傳、記、注、疏相爲表裏，經義可謂瞭如矣。乃元妄人繼公故與注立異，爲邪説以害經，而持之有故，言之成理，後代大儒且爲所惑，是不可以不辨。繼公云：‘經於前章爲人後者，惟見其父母昆弟姊妹之服，餘皆不見，是於本服降一等者，止於此親爾。所以然者，以其與己爲一體也。然則自此之外，凡小宗之正親旁親，皆以所後者之親疏爲服，不在此數矣。’胡氏云：‘敖氏此說極是。後儒多駁之，由未明《儀禮》後大宗之義耳。古者大宗得立後，小宗無子不立後，故傳曰：“爲人後者孰後？後大宗也。”又曰：“持重於大宗者，降其小宗也。”《喪服》一篇，言爲人後者爲本宗之服共四條，而約之則三：曰其父母，其昆弟，其姊妹而已。《不杖期章》“爲人後者爲其父母”，以出後大宗，降三年爲期也。《大功章》“爲人後者爲其昆弟”，以出後大宗，降期爲大功也。《殤小功章》“爲人後者爲其昆弟”，以長殤再降，故小功也。此章“爲人後者爲其姊妹適人者”，出後大宗，姊妹與昆弟同降大功，以適人再降，故小功也。經所言爲人後者爲本宗之服，止於如是，其他期功之親不一及之，非盡無服也，以所後之親疏爲服也。傳曰：“爲所後者之祖父母、妻、妻之父母、昆弟、昆弟之子，若子。”言爲人後者爲所後之正親、外親，服之皆如親子也。記曰：“於所爲後之兄弟之子若子。”言爲人後者爲所後之旁親，服之一如親子也。傳與記兩言若子，而經所不言者，其服以所後之親疏爲斷，不以本宗爲斷，審矣。",
            "对应经文": "爲人後者爲",
            "对应序号": "100096"
        },
        {
            "内容": "所以然者，爲後有受重之義，卽與親子無異，故抑其本宗之親，使厚於所後之親。《孟子》曰“天之生物也，使之一本”，職是故也。然而其父母，其昆弟，其姊妹，猶必制降等之服者，則以父子一體，昆弟姊妹一體故耳。自餘本宗之親，固不得援以爲例矣。不然，豈有本宗期功之親悉降一等，而經於各章內獨無一言也哉？且不惟經不言而已，卽傳、注亦無一言及之也，自賈疏“於爲人後者爲其昆弟”下有“本宗餘親皆降一等”之語，於是後人遂謂本宗期服之親悉降大功，大功之親悉降小功，小功之親悉降緦麻，且云以所後之親疏爲斷。設出後在疏遠，則本宗祖父母以上俱無服矣，於心安乎？嗚呼！爲是說者，其不達於禮意甚矣！《儀禮》所謂“爲人後者後大宗也，大宗者尊之統”，故古人特重之。重大宗，不得不抑小宗矣。重大宗所以尊祖也，尊祖所以明一本也。假如爲所後之正親、旁親、外親旣悉如親子爲之服，而於本宗之正親、旁親、外親又悉以親子之服推之，而一一爲降等之服，非二本而何哉？",
            "对应经文": "爲人後者爲",
            "对应序号": "100096"
        },
        {
            "内容": "汪均之曰：“戴氏聖云：大宗不可絶，族無庶子則當絕父以後大宗。”范氏汪云：“廢小宗昭穆不亂，廢大宗昭穆亂矣。豈得不廢小宗以繼大宗乎？”案，古之重大宗如是，故於爲人後者本宗之服，止言父母、昆弟、姊妹三者，而其餘悉以所後者之親疏爲服，以見大宗之重。後世不明乎古者惟大宗立後，小宗無子不立後之義，無論大宗、小宗，皆爲置後，甚至有利其貲產，舍大宗而爭爲小宗後者。夫爲小宗後，則其尊不足以相統於此，而以所後之親疏爲服。設出後在五服外，則本生祖亦無服，宜其於心有不安，而紛紛議增也，不知《儀禮》之立後與世俗異。《儀禮》重大宗，如戴氏所云，族無庶子，當絕父以後大宗，夫父尚可絕，而何論於父母、昆弟、姊妹以外之服？況大宗爲尊之統，以大宗之祖臨之，則本生祖亦其所統。服以大宗一本之親爲斷，卽本生祖無服，亦其心安而理得者。後人於《儀禮》所不言者，輒欲議增，由不明後大宗之義耳。",
            "对应经文": "爲人後者爲",
            "对应序号": "100096"
        },
        {
            "内容": "今案，汪氏發明《儀禮》後大宗之義極精，足見敖說正得禮經本義也。或又以記云“爲人後者於兄弟降一等”爲本宗餘親悉降一等之證，不知記所云兄弟非指餘親言也。’",
            "对应经文": "爲人後者爲",
            "对应序号": "100096"
        },
        {
            "内容": "弼案，此皆不然也。古者大宗立後，小宗無子不立後，明非臨以太祖之尊，無離人父子天性之道也。故傳曰：‘爲人後者孰後？後大宗也。’大宗必立後者，大宗者尊之統，敬宗所以尊祖，故不得已而離已之父母以後之，後之者與所後者爲父子，而持重於其宗也。旣與所後爲父子矣，如仍爲其父母服本服，則是貳斬也；旣持重於所後之宗矣，如仍爲其高曾祖父之爲小宗者服本服，則是貳統也。故聖人就其本服而降之一等，以明所後大宗之尊，傳言其義曰‘不貳斬也’。又曰：‘持重於大宗者，降其小宗也。’服斬之義岀於持重大宗，不貳斬之義岀於降其小宗。大宗惟一，小宗有四，所謂五宗。人有備五宗者，有不備五宗者。備五宗者而爲人後，則太祖之宗爲大宗，而己之高曾祖父皆爲小宗，當降。不備五宗者而爲人後，則或高祖爲大宗，而曾祖、祖父皆爲小宗，當降；或曾祖爲大宗，而祖父皆爲小宗，當降；或祖爲大宗，而惟父爲小宗，當降。",
            "对应经文": "爲人後者爲",
            "对应序号": "100096"
        },
        {
            "内容": "金氏榜云：‘所後之大宗，親疏不定，則所降小宗，世數多寡蓋不齊矣。’又云：‘爲人後者有不降髙曾祖，而無不降父已下本親者，故《䘮服經》於其降服著父母，不著祖父母；著昆弟，不著世叔父；著姊妹，不著姑。著其有定者也。’金氏明乎降其小宗之義，故其釋經意如此。",
            "对应经文": "爲人後者爲",
            "对应序号": "100096"
        },
        {
            "内容": "蓋小宗對大宗言，大宗爲太祖之宗，則小宗兼高曾祖父之宗。傳言‘持重於大宗者，降其小宗’，不言‘受重於所後者，降其父母’，斯誠探制降服之精意，而爲本宗諸降服見與不見者，總釋其例也。明乎此，而經文止見父宗之意，爲專著其有定者，信矣。繼公乃謂，本宗降等之服，止於經所見之三人。然則傳直云降其父母，降其昆弟姊妹可矣，曷爲云降其小宗乎？又謂三人之外，小宗之正親、旁親，悉以所後親疏爲服，不在此數。夫旣謂之小宗之親，則於所後，無與爲人後者，爲小宗之親無不降等，爲所後之親無不若子，傳記之明文也，何得謂小宗之正親、旁親不在降等之數乎？更何得以降等服竄入若子中乎？且所後或在疏遠，則此親皆致無服。斯言也，陽尊其所後，陰絕其本親，無益於大宗，先没其小宗，果何心哉！其所以持其說者，則竊取馬融一體之義，而反用之，不知一體之義，傳爲世叔加服及昆弟無分言之，言禮意，非言禮例。禮之大例，首重尊尊，其次親親，故高曾三月之服，雖天子不敢降，而昆弟姊妹之服，則大夫降之矣。安有昆弟姊妹旁親尚爲降等之服，而高曾祖正尊反無服者哉？且傳於無服者每謹識之，出妻之子爲外祖父母，無服之類是也，設經意果謂本宗降服已盡見無遺，則傳必明言此外諸親之無服，且發明所以無服之故，以曉後人。今傳辭乃云‘降其小宗’，則是總補諸親之服，非惟不言其無服而已。繼公之說，非背經反傳不通之極者乎？柰何後儒不審降其小宗之義，竟舉謬説而堅信之，以爲非是無以尊大宗也？不知尊大宗之道有二：曰爲大宗服若子，曰爲小宗服降等。經之言降等服也，《不杖期章》曰：‘爲人後者爲其父母。’父母本三年，以尊大宗，爲小宗服降等，故期也。父母期，則祖大功，曾高小功，可知，何以不見也？以所後或在親屬，則卽爲大宗正尊不降也。《大功章》曰：‘爲人後者爲其昆弟。’昆弟本期，以尊大宗，爲小宗服降等，故大功也。昆弟大功，則世叔父大功，從父昆弟小功可知，何以不見也？以所後或在親屬，則卽爲大宗旁親不降也。《殤小功章》曰：‘爲人後者爲其昆弟之長殤。’昆弟長殤本大功，以尊大宗，爲小宗服降等，故小功也。此章曰：‘爲人後者爲其姊妹適人者。’姊妹適人本大功，以尊大宗，爲小宗服降等，故小功也。姊妹適人小功，則姑適人小功，從父姊妹適人緦可知，何以不見也？亦以所後在親屬，則卽爲大宗旁親不降也。是父母、昆弟、姊妹以外之親，其爲小宗之親、大宗之親未可定，其服之降不降更未可定，而惟此三人，則小宗本親降服之有定者，經之專著其服也。舉服之例，而無礙乎服之用也，因而悟經於爲人後者爲大宗之服，止見所後父，而不見餘人，其意亦猶是也。何者？岀後親疏不定，設後於世叔父，則本宗之服由重而降者，惟父母、昆弟、姊妹；大宗之服由輕而加者，惟所後父母及姊妹耳，餘皆如其本服，無所加降。而母統於父，言所後父，則所後母可知，爲人後者又無所後親昆弟，古者立後，多於死後公議立之，故無親昆弟。後世則容有之昆弟不見，則姊妹例不獨見，故服之特加而當見者，惟所後父一人耳。經於爲人後者爲大宗之服，著其無不特加者，於其爲本宗之服，著其無不特降者，而其餘或加或降，悉可準此以推。此非喪服條理合一，終始相貫，不使降等若子兩服相妨之精意哉？傳記言之矣，傳曰：‘爲所後者之祖父母、妻、妻之父母昆弟昆弟之子，若子。’明大宗之親或不降，或特加，祖父母如卽本宗祖父母，則不降；非本宗祖父母，則特加。妻以下皆特加之服皆準乎加所後父服之義，以服之也。又曰：‘持重於大宗者，降其小宗也。’明小宗之親或降少，或降多，皆準乎降父母以下服之例以服之也。記曰：‘爲人後者於兄弟降一等，報。於所爲後之兄弟之子若子。’兩服對舉，明經有降等、若子兩例，而其服多不見，以其人屬彼屬此不定也。其人苟屬本宗兄弟，則卽爲之降等；其人苟屬所後兄弟，則卽爲之若子。兄弟謂旁親期功以下，該四小宗之親在內，而别乎下所後之親言之也。兄弟之子，謂旁親之子行者，繫之所爲後者，亦別乎上本宗之親言之也。此卽兩服不相妨之旨也。傳記之達經意、釋經例、補經服如此。然則經之著其有定，空其無定，以待人之反三隅者，不獨於降等服然，卽於若子服亦然。苟謂經言降等之服止於父母、昆弟、姊妹三人，而此外諸親不一及，不得援以爲例，則豈不得謂經言若子之服止於所後父一人，而此外諸親不一及，不得援以爲例乎？援以爲例者，非賈氏《大功章》疏之說也，鄭注及六朝人禮議已然也。亦非鄭注之說也，傳記本乎經意，而爲之說也。傳明以若子繫之所後，降等繫之小宗；記明以降等繫之兄弟，若子繫之所後兄弟之子，劃分爲兩，無相奪倫，則旣爲小宗之正親、旁親、外親，自萬無以所後親疏爲服，而不以本宗降服爲斷之理。胡氏但見傳記兩言‘若子’，何不察‘若子’之上兩言‘爲所後’乎？爲所後之親皆若子，爲本宗之親皆不若子，而降等，所以重大宗，抑小宗，尊祖，明一本也。孟子曰：‘天之生物也，使之一本，一本故愛有差等。’今爲人後者爲本宗之服，非惟父母不敢貳斬，卽其餘諸親，亦一一降之，不敢稍同於若子之服，其差等較然矣。二者並尊之謂也，胡氏乃以本宗諸親悉以親子服推之而降一等爲二本，夫此親之服非從今爲所後服親子服而推，乃從其先爲本宗子之服，而降義之前定者也，何損於大宗之尊，而謂之二本乎？且旣降一等，則與親子之服輕重厚薄，懸殊不知，所二安在乎？張錫恭云：‘以服其本宗爲二本乎？則爲其父母，爲其昆弟姊妹，何以不爲二本？如云降其本服卽不爲二本，則於餘親之服，鄭賈亦云降一等，非如馬氏不降之說也。且一本之義於父母爲尤切，服父母不爲二本，服餘親乃爲二本乎？’錫恭按昔年撰《胡氏<禮經正義>書後》中有此數語，爲叔彥所采用弼案，此說甚是。原胡氏之意，蓋以爲後與親子無異，親子不當於己宗外別有正親、旁親、外親也，然亦豈有於己宗外别有父母、昆弟、姊妹者乎？而經何以不懼其二本乎？如謂一體不可絕，則親子亦豈有於己宗外别有一體之人者乎？旣與所後爲一體矣，又仍以其父母、昆弟、姊妹爲一體，律以胡氏前後義，何二如之？然則服餘親爲二本，則服一體亦爲二本，服一體不爲二本，則服餘親亦不爲二本。且防二本義也，顧一體情也，義重則斷情。今於餘親論義，於父母、昆弟、姊妹仍論情，是重大宗之義止施於情之輕者也，不足以言尊祖也。是絕小宗之意，非屈於義之重而棄以情之輕也，其何以對本生高曾祖也？說者謂臨以大宗之祖，則本生祖亦其所統，服以大宗一本之親爲斷，卽本生祖無服亦爲心安理得。然本生祖爲太祖所統，本生父獨非太祖所統乎？今服父而不服祖，是名爲斷以大宗一本之親，實則屏諸小宗一體之外矣；名爲見厭於大宗之祖，實則見絕於岀後之孫矣。此不仁者之或不爲也，而謂禮意如是乎？然則服則俱服，不服則俱不服，如胡氏義，則服父母、昆弟、姊妹亦爲二本，而一體之說適見其乖。如經義，則服餘親亦不爲二本，而一體之說全非其旨。由是益歎經之止見三人服者，固著其有定者以明例，而使凡在小宗内者，悉可準此爲服也。先王所以尊大宗者，在降其小宗，不在絕其小宗；所以明一本者，在服之隆殺之差，不在服之多少之數，在服所後之親以親子之服，不在服本宗之親以大宗親子之服。葢太祖者，合族子孫之本也；高曾祖父者，各宗子孫之本也。今以尊太祖之故，爲後於大宗，爲所後之高曾祖父悉服親子服，是以所後爲本矣。以所後爲本，故反爲其本宗高曾祖父不敢復服本服，以與之爲二，而干太祖之統。此不二本之旨也。經以不服本服爲不二本，後人乃以併不服降服爲不二本，且以爲父則服降服已爲不二本，爲高曾祖則必從大宗親疏爲服乃爲不二本，曾亦思高曾祖與父固同爲小宗也，安有一服小宗服，一服大宗服之理？且降小宗所以尊大宗，降小宗以尊大宗，所以明一本，若以小宗正尊入之大宗旁親，則小宗没矣，降義益没矣，復何以見大宗之尊，而使人曉然於一本之義哉！嗚呼！木有本，水有原，人未有忍薄其髙曾祖父者，爲人後者之抑其本宗也，屈於大宗一本之義，而無如何也。其抑之之法，但取足以明大宗之尊，則一本之義盡矣。此降一等之服所以爲酌尊親之中，而無遺憾也。若旣足以尊大宗而猶曰不可服，則是徒爲無益於大宗之事，以短其本宗之喪，非惟後在五服外，而此親無服者於心不安，卽後在五服内，而此親從大宗爲服者亦不安也。況絕其降服，則疑於本輕；降其本服，乃見其本重。見降者之本重，所以益見降之者謂大宗之至重也。後人不識先王之所以尊大宗者，於是盡没經文精微之意，曲解傳記顯著之文，而反譏本宗餘親悉當降等本祖無服於心不安之說，此説岀六朝人，蓋禮家舊說爲狃於後世小宗立後之事，而不明《儀禮》後大宗之義。弻案，傳明云‘爲人後者孰後？後大宗也’，後世雖多小宗立後之事，說經者決不至徇俗而背傳。竊謂欲絕本宗諸親服者，乃爲小宗立後之事所蔽者也。何者？後世無論大宗、小宗，皆爲置後。爲大宗後者，爲本宗悉降一等；爲小宗後者，爲本宗亦悉降一等。且有大宗之子後於小宗，反降其大宗本親者。大宗、小宗無别，甚非尊祖敬宗之義，故憤世嫉俗之士，不得已而求尊大宗之法於經，見經於後大宗者爲本宗之服但著父母、昆弟、姊妹三人，而餘服不著，似與今爲人後者爲本宗之服多少懸殊，遂不暇更究其不著之故，惟汲汲焉據之，以爲古者專後大宗，而極尊之之禮，與世俗大小宗並立後禮無差降者大異之明文，而欲使天下之後大宗者悉準此禮，絶其本宗餘親，以立異於後小宗者，而明大宗之尊，是先執一後大宗不可同於後小宗之見以讀經，而不知古無小宗立後之事，則後大宗者爲本宗諸親悉服降服，固無嫌也。嫌謂嫌其同於後小宗者旣無所嫌，而必絕之，不已甚乎？葢周公之意，以大宗與本宗論輕重，故降本宗卽足以尊大宗，後人之意，以後大宗與後小宗論輕重，故謂絕本宗乃足以尊大宗，而不知小宗立後之事，周公作經時固不及料，是則正惟經所言者，專指後大宗，故知其爲本宗餘親必服降服無疑也。世有欲明尊尊之義於天下後世者，惟當明古小宗無後，從祖祔食而不爲置後之禮，以應經義不當削後大宗者爲本宗之服，以違經制也。至《小戴》所云，族無庶子，當絶父以後大宗，固足明《禮經》尊大宗之旨，而於此義則不相謀。蓋彼變禮也，不絕父，勢必將絕太祖，故不得已而爲之也。此常禮也，服諸親，無損於尊所後，何莫之禁而弗爲也？汪氏謂父尙可絕，何論諸親之服，得無擬不於倫乎？雖然，諸家之說失禮意而已，其意實在尊大宗，固君子之志足以扶植世教者也。惟始作俑之繼公，則意在駁注，而忍於絕小宗，誣經旨，背傳文，無所忌憚。學者以繼公爲有無親之心，而後有非聖之説，故力闢之，以正人心。又，此經不言報者，猶爲其昆弟之不言報，以父母言報，則餘皆報不待言。繼公乃引記‘爲人後者於兄弟降一等報’爲證，不知記以補經，兄弟指經所見三人以外之旁親，報指以外旁親之報之，於經所已見之姊妹何與乎？辨詳記。○云‘不言姑者，舉其親者而恩輕者降可知’者，謂經不言姑降服者，以舉小宗親者之降，而恩輕者之降從可知，明其爲小宗同，則其降亦同矣。此鄭君細繹傳記之文，而得經爲降服舉例之意，因卽姑服以舉一隅，并破馬融一體之說也。何者？傳云：‘降其小宗。’是凡爲小宗者無不降也。記云：‘於兄弟降一等。’是凡爲小宗親者無不降也。然則經於爲人後者爲本宗之服著父母，不著祖父母以上，著昆弟，不著世叔父以外，著姊妹，不著姑以外者，以出後親疏不定，定爲小宗者惟父宗，舉父宗以見例，而祖宗以外苟亦爲小宗，自悉如降父宗之例以降之，可推而知，故不言，非謂降服止於父宗，而祖宗以外或有殊也。鄭君以傳記之文求經意，知祖父母爲小宗者，降如父母；世叔父在小宗者，降如昆弟；姑在小宗者，降如姊妹，而不於父母、昆弟下見祖父母、世叔父服，獨於姊妹下明不言姑降服之故者，以經例，祖父母與父母，世叔父與昆弟，皆不連言，姑姊妹則多連言，而此文但言姊妹，不言姑，故藉此發疑，錫恭按，亦因馬氏於此言姑，鄭君欲并斥馬誼，故於此著之爲未見諸親服舉一隅也。明不連言姑之故，而不特言祖父母、世叔父之故，皆於此可見。并不言曾祖髙祖宗之故，亦於此可見矣。‘舉’，舉以見例也；‘其’，其小宗也。親者，謂父宗姊妹，屬父宗也，恩輕者謂祖宗，姑屬祖宗也。賈氏引《詩》‘問我諸姑，遂及伯姊’注云，先姑後姊，專姑也，謂姑尊而不親，姊妹親而不尊，以親與恩輕，專據姊妹與姑二人言，似尙未得注意言舉小宗中之父宗以爲例，而祖宗之降不待言而可知，明祖宗與父宗，情雖有親疏之别，而旣同爲小宗，則降等，卽同降不降別於爲小宗不爲小宗，不别於小宗之親疏，欲知疏者之服，惟當觀親者，故經止言父宗，不言祖宗以外，而祖宗以外之降已不啻盡言也。馬氏乃云‘不言姑者，明降一體，不降姑也’，意以一體親者，不敢不降，餘恩輕，服本服無嫌也。不知降服之例，傳云‘降其小宗’，不云‘降其一體’。如但降一體而已，豈一體外皆非小宗乎？且姑不降則祖宗皆不降，曾祖宗、高祖宗亦皆不降，後大宗者，安可別有高曾祖尊服，以干太祖之統乎？經之專著親者也，以親者可定爲小宗，非於小宗內殊其親者也。以親者之服無不特降，可爲諸當降者例，非謂降等之服止於親者，而不及親者以外也。馬說與經意反，此注所云，蓋據經意破之，至後人反用一體之說，而謂本宗有降服者止於三人，姑當從所後親疏爲服，說與馬殊，而其背傳文、没經意、乖禮制，則同。幸有鄭君此注，可援以正其失。",
            "对应经文": "爲人後者爲",
            "对应序号": "100096"
        },
        {
            "内容": "【疏】發問者，是傳之不得決此，以云外親之服不過緦，今乃小功，故發問。云‘以尊加也’者，以言祖者，祖是尊名，故加至小功。言‘爲’者，以其母之所生情重，故言爲。猶若眾子恩愛與長子同，退入期，故特言爲眾子也。",
            "对应经文": "爲外祖父母",
            "对应序号": "100097"
        },
        {
            "内容": "【《通典》馬融曰】母之父母也，本親緦，以母所至尊，加服小功，故曰以尊加。",
            "对应经文": "爲外祖父母",
            "对应序号": "100097"
        },
        {
            "内容": "【又蜀譙周云】天子諸侯爲外祖父小功，諸侯嫡子爲母、妻，及外祖父母、妻父母，皆如國人。舊說外祖父母，母族之正統，妻之父母亦妻族之正統也，母、妻與己尊同，錫恭按，子尊不敢與母較，則不降外祖父母，非由母與己尊同也。外祖父母既然，則不降妻之父母，亦不必爲妻與己尊同矣。此句誤，但言外族正統可也母、妻所不敢降，亦不降。○宋庾蔚之謂，禮，父所不服，子不敢服，嫡子爲妻之父母服，則天子諸侯亦服妻之父母，可知也。妻之父母猶服，況母之父母乎？",
            "对应经文": "爲外祖父母",
            "对应序号": "100097"
        },
        {
            "内容": "【又後漢《鄭志》】趙商問鄭玄曰：‘禮，母亡則服其黨，不服繼母黨，以外氏不可貳也。若母黨先滅亡無親，己所未服，服繼母黨不？’玄答曰：‘此所問，權也，非禮之正。假令母在，本自都無親黨，何所服耶？權者由心。’○宋庾蔚之謂：‘母亡，禮，應服其母之黨，不服繼母之黨，不可以母黨先已滅亡，而服繼母之黨。若服繼母之黨，則亂於己母之出也。’錫恭按，權者由心，豈真可率心哉！鄭君辭婉，庾氏辭決，其意一也。",
            "对应经文": "爲外祖父母",
            "对应序号": "100097"
        },
        {
            "内容": "【又母出有繼母非一當服次其母者議】晉劉智《釋疑》曰：‘親母出，則服繼母之黨；繼母既卒，則不服也。’虞喜《通疑》曰：‘縱有十繼母，則當服次其母者之黨也。’蜀譙周云：‘其母沒，自服其母之黨，則繼母之黨無服。出母之子爲繼母之黨服，則爲其母之黨無服也。’錫恭按，有十繼母則次其母者已卒矣，而猶服其黨，以繼母如母，而非徒從也。此正劉氏智之誤也○宋庾蔚之曰：‘禮，己母被出，則服繼母之黨。繼母雖亡，己猶自服，不得捨前以服後也。當如喜議，服次其母者之黨也。’",
            "对应经文": "爲外祖父母",
            "对应序号": "100097"
        },
        {
            "内容": "【又前母黨爲親及服議】晉蔡謨答王濛問曰：‘前母之黨應爲親不？疑喪服但問尊卑長幼，拜敬之禮也。代多此事，而所不同。錫恭按，此句有脫誤惠帝時，尚書令滿武秋是曹彥眞前母之兄，而不爲內外之親，相見如他人。吾昔以問江思悛，悛以爲人不疑繼母之黨，而疑前母者，以不相及也。繼祖母亦有不相及者，而皆與其黨爲親，何至前母而獨疑之？吾謂此言是魏時長沙人王毖，身在中國，遇吳魏隔絕，更娶妻生昌。昌父母亡後吳平，聞毖前妻久亡，昌爲前母追服。時人疑之，武皇帝詔使朝臣通議。安平獻王孚以爲，禮，與祖父母離隔未嘗相見者不追。如獻王此議，則前母之黨不應爲親也。獻王所據，是鄭氏之說，吾謂鄭義爲失。錫恭按，前母與祖父母異。以祖父母之不稅服，推說前母之不當稅服，擬非其倫，乃獻王之失，非鄭義之失也時卞仁、劉叔龍議，謂昌應服三年。吾以卞劉議爲允。何琦《前母黨議》曰：‘夫子曰：必也正名乎？正名者，理道之本，禮之大者也。文條或闕，而附例可明。《禮》云：“生不及祖父母、昆弟，而父稅喪，己則不。若與祖乖違，父既歿而聞喪，豈可拘以本制，不稅而廢其正服乎？若未生而伯叔母終，今爲伯叔父後，繼嗣之道雖同，原情之實則異。今必從於所養，而反疑於爲本乎？諸侯國人，生不及先代之君，於其陵廟亦必曰君也，此公義之正名也。前母之尊，固家人正稱也，其易了如皦日。太康初，博議王昌前母服，公府卞粹以爲，母之非親而服三年者非一也，前母名同尊正，義存配父，蓋以生不及，故無其制，非於義不可也。元康中，有改葬前母，而疑其服，司徒左長史胡濟以前母父之元妃，所生則家之嫡長，應制如改葬之服。於時二代無曰不允，自茲以來，行之不殊。禮，母卒，自爲母之黨服；母出，則不爲母之黨服，而爲繼母之黨服。故尊其所從，則不敢不服，服有所逼，則不得自伸。外服無二，而必宜有一。如向所論，必所繼不及伯叔母之黨，居然可見矣。明以名禮爲制者，不計恩逮與不也。荀訥曰：‘人有與前母家爲親者，有不者。訥直率意而答之，謂不應親。’又問：‘傳曰：繼母之配父，與因母同。然則前母之配父，理不異於繼母，何以不爲親也？’答曰：‘所以不與前母之黨爲親者，恩情不相及故也。縱令有母之父母尚存，父執子壻之禮而敬事之，則其子固不可以不拜之，猶不得以外祖父母爲名。名之不正，則非親也。錫恭按，荀訥說已在何琦所駁中，《通典》特博存異議耳。今仍之。",
            "对应经文": "爲外祖父母",
            "对应序号": "100097"
        },
        {
            "内容": "【李氏如圭曰】從乎母而服之也。母之正尊，故加尊而小功。",
            "对应经文": "爲外祖父母",
            "对应序号": "100097"
        },
        {
            "内容": "【徐氏乾學曰】外祖父母之名，緫之則一，分之則有十三：子爲母之父母，一也；即此條‘爲外祖父母’是也前母子爲後母之父母，二也；《服問》‘母出則爲繼母之黨服’是也後母子爲前母之父母，三也；《通典》‘爲前母黨服議’是也庶子爲適母之父母，四也；《喪服》本章‘爲君母之父母’是也。君母在則服，不在則不服庶子爲繼適母之父母，五也；《通典》‘爲繼適母黨服議’是也庶子爲生母之父母，六也；《喪服》記‘庶子爲父後者爲其外祖父母無服’是也，不爲後則服爲人後者爲所後母之父母，七也；《斬衰章》‘爲所後者之妻之父母若子’是也爲人後者爲所生母之父母，八也；《儀禮》無文，《㑹典》及今律俱緦麻三月庶女之子爲母之適母，九也；《小記》‘爲母之君母’是也，母卒則不服女之子爲母之生母，十也經不言服，原子謂有服者是也慈母之子爲慈母之父母，十一也；《小記》‘爲慈母之父母無服’是也出妻之子爲母之父母，十二也；《杖期章》‘出妻之子爲外祖父母無服’是也嫁母之子爲母之父母，十三也；《儀禮》無文，《㑹典》及今律壻於妻之父母雖嫁出猶服，則外孫宜有服。",
            "对应经文": "爲外祖父母",
            "对应序号": "100097"
        },
        {
            "内容": "【褚氏寅亮曰】馬鄭皆云，以母之至尊，故本服緦，而加服小功，錫恭按，鄭君無注，是從傳也。從傳則與馬同，故俠言馬鄭最得聖人重本宗輕外族之意。《集說》云：‘子從母而服母黨者，皆降於其母二等。’母爲其父母期，宜小功，非以尊加，故與傳違，大謬。如其說，則母爲其昆弟之爲父後者，何以不亦降二等而小功乎？",
            "对应经文": "爲外祖父母",
            "对应序号": "100097"
        },
        {
            "内容": "【凌氏曙曰】馬融曰：‘母之父母也，本服緦，以母所至尊，加服小功。’馬所以知此者，以《喪服》記云，外親無過緦麻。母之父母雖尊，其爲外親一也，皆當以緦爲斷。今以母之所尊，故加服小功。若如敖說，本宜小功，非加服也，則外親以緦斷之說，爲不足據也。馬氏又曰：‘外祖從母，其親皆緦，以尊名，故加小功。’敖氏曰：‘母爲姊妹大功，子從服，當緦，以有母名，故加一等。’而在此章云‘外親皆緦’，見此爲加矣。按，外祖父母從母，本是一例，從加。敖於外祖父母，則以爲本服小功，非從加。於從母小功，則云從，如同一外親之服以緦爲斷，而一從一違，究不知其何意。夫五服遞降之例，唯施之於本宗。如《春秋》之義，詳內而略外，強幹而弱枝。至於外親，則無論親疏，一例緦麻。聖人之義，至精至密，而乃以遞降之說施之於外姓，非制禮之本意矣。敖於全經之中，或疑傳注之明文，或破先儒之舊說，無所發明。賈疏，祖是尊名，故加至小功，與馬少異，而所謂加至小功則一也。先儒注疏，可妄非乎！",
            "对应经文": "爲外祖父母",
            "对应序号": "100097"
        },
        {
            "内容": "【《舊唐書 儀禮志》】開元二十三年，制曰：‘服紀之制，或有所未通，宜令禮官學士詳議，聞奏。’太常卿韋縚奏請，外祖加至大功，舅加至小功五月。錫恭按，貞觀中，舅已加至小功。開元七年，敕諸服紀一依《喪服》文，故此仍同在加服中堂姨舅、親舅母加至袒免。於是太子賓客崔沔建議曰：‘竊聞大道既隱，天下爲家，聖人因之，然後制禮。禮敎之設，本爲正家，家道正而天下定矣。正家之道，不可以貳。總一定議，理歸本宗。父以尊崇，母以厭降，豈忘愛敬？宜存倫序。是以內有齊斬，外服皆緦麻。尊名所加，不過一等。此先王不易之道也。前聖所志，後賢所傳，其來久矣。昔辛有適伊川，見被髮而祭於野者，曰：“不及百年，此其戎乎？其禮先亡矣。”貞觀修禮，時改舊章，漸廣渭陽之恩，不遵洙泗之典。及弘道之後，唐元之間，顧氏炎武曰：韋氏弒中宗，立溫王重茂，改元唐隆。今避元宗御名上字，故稱唐元國命再移於外族矣。禮亡，徵兆儻或斯見，天人之際，可不誠哉？開元初，補闕盧履冰嘗進狀，論喪服輕重，敕令僉議。於時群議紛拏，各安積習。太常禮部奏依舊定，陛下運稽古之思，發獨斷之明，至開元八年，特降别敕，一依古禮，事符故實，人知向方，式固宗盟社稷之福。更圖異議，竊所未詳，願守八年明旨，以爲萬代成法。’職方郎中韋述議曰：‘天生萬物，惟人最靈，所以尊尊親親，別生分類，存則盡其愛敬，沒則盡其哀戚。緣情而制服，考事而立言，往聖討論亦已勤矣。上自高祖，下至玄孫，以及其身，謂之九族。由近而及遠，稱情而立文，差其輕重，遂爲五服，雖則或以義降，或以名加，教有所從，理不踰等，百王不易，三代可知，日月同懸，咸所仰也。自微言既絕，大義復乖，雖文質有遷，而必遵此制。謹按，《儀禮 喪服》傳曰：外親之服皆緦麻。鄭玄謂外親異姓，正服不過緦麻。外祖父母小功五月，以尊加也。從母小功五月，以名加也。舅甥外孫，中外昆弟，依本服緦麻三月。若以匹敵，外祖則祖也，舅則伯叔父之別也。姨舅伯叔則父母之恩不殊，而獨殺於外氏，聖人之心良有以也。《喪服》傳曰：禽獸知母而不知父，野人曰：父母何算焉？都邑之士則知尊禰矣，大夫及學士則知尊祖矣，諸侯及其太祖，天子及其始祖。聖人究天道而厚於祖禰，繫姓族而親其子孫，近則別其賢愚，遠則異於禽獸。由此言之，母黨比於本族，不可同貫，明矣。且家無二尊，喪無二斬，人之所奉，不可貳也。特重於大宗者，降其小宗，爲人後者減其父母之服，女子出嫁殺其本家之喪。蓋所存者遠，所抑者私也。今若外祖及舅更加服一等，堂舅及姨列於服紀之內，則中外之制相去幾何？廢禮徇情，所務者末，古之制作者，知人情之易摇，恐失禮之將漸，別其同異，輕重相懸，欲使後來之人，永不相雜，微旨斯在，豈徒然哉？且五服有上殺之義，必循源本，方及條流。伯叔父母本服大功九月，從父昆弟亦大功九月，並以上出於祖，其服不得過於祖也。從祖祖父母、從祖父母、從祖昆弟，皆小功五月，以出於曾祖，服不得過於曾祖也。族祖祖父母、族祖父母、族祖昆弟，皆緦麻三月，以其出於高祖，其服不得過於高祖也。堂舅姨旣出於外曾祖，若爲之制服，則外曾祖父母及外伯叔祖父母亦宜制服矣。外祖加至大功九月，則外曾祖合至小功，外高祖合至緦麻。若舉此而捨彼，事則不均，棄親而錄疏，理則不順。推而廣之，是與本族無異矣。服皆有報，則堂外甥、外曾孫、姪女之子，皆須制服矣。聖人豈薄其骨肉，背其恩愛？情之親者，服制乃輕，蓋本於公者薄於私，存其大者略其細。義有所斷，不得不然。苟可加也，亦可減也，往聖可得而非，則禮經可得而隳矣。先王之制，謂之彝倫，奉以周旋，猶恐失墜，一紊其敍，庸可止乎？且舊章淪胥，爲日已久矣，所存者無幾，又欲棄之，雖曰未達，不知其可。請依《儀禮 喪服》爲定。’禮部員外郎楊仲昌議曰：‘謹案《儀禮》，曰：外服皆緦。又曰：外祖父母以尊加，從母以名加，並爲小功五月，其爲舅緦，鄭文貞公、魏徵已議同從母例，加至小功五月訖。今之所加，豈異前旨？雖文貞賢也，而周孔聖也，以賢改聖，後學何從？堂舅姨、堂舅母並升爲袒免，則何以祖述禮經乎？如以外祖父母加至大功，則豈無加報於外孫乎？如外孫爲報服大功，則本宗庶孫何同等而相淺乎？儻必如是，深所不便，竊恐內外乖序，親疏奪倫，情之所沿，何所不至？理必然也。昔子路有姊之喪而不除，孔子問之，子路對曰：吾寡兄弟而不忍也。子曰：先王制禮，行道之人皆不忍也。子路聞而除之。此則聖人因言以立訓、援事抑情之明例也。禮不云乎，無輕議禮，明其蟠於天地，並彼日月，賢者由之，安敢小有損益也？況夫《喪服》之紀，先王大猷，奉以周旋，以匡人道。一辭寧措，千載是遵，涉於異端，豈曰弘教？伏望各依正禮，以厚儒風。太常所謂增加，愚見以爲不可。’又戶部郎中楊伯成、左監門錄事參軍劉秩並同是議，與沔等略同。議奏，上又手敕侍臣等曰：‘舅母宜服緦麻，堂姨舅宜服袒免。’侍中裴耀卿、中書令張九齡、禮部尚書李林甫等奏曰：‘外族之親，禮無厭降。外甥既爲舅母制服，舅母還合報之。夫外甥既爲報服，則與夫之姨舅以類是同，外甥之妻，不得無服。錫恭按，夫之姨本有服，不待增也。記：‘夫之所爲兄弟服，妻降一等。’賈疏謂是夫之從母之類。《服問》：‘公子之妻爲公子之外兄弟。’注云：‘爲公子之外祖父母、從母緦麻。’是夫之姨服緦麻，記有明徵矣。當時儒臣禮服之學已遜唐初，故有此誤所增者頗廣，所引者漸疏，微臣愚蒙，猶有未達。’玄宗又手制答，令熟詳之。耀卿等奏曰：‘臣等案，大唐新體，親舅加至小功，與從母同服。今更制舅母緦麻，堂姨舅袒免等服，取類新禮，垂示將來，通於物情，自我作則，群儒風議，徙有稽留，並望準制施行。’制從之。",
            "对应经文": "爲外祖父母",
            "对应序号": "100097"
        },
        {
            "内容": "【疏】母之姊妹與母一體，從於己母而有此名，故曰‘從母’。言‘丈夫婦人’者，母之姊妹之男女，與從母兩相爲服，故曰報。云‘丈夫婦人’者，馬氏云：‘從母報姊妹之子，男女也。丈夫婦人者，異姓無出入降。’若然，是皆成人長大爲號。《通典》引馬氏說‘異姓無出入降’下云：‘皆以丈夫婦人成人之名名之也。’賈疏因之而云‘成人長大爲號’。錫恭按，此對《緦麻章》‘從母之長殤報’，故馬氏、賈氏以此丈夫婦人爲成人之名，非謂經中丈夫婦人概爲成人之名也。然注以男女釋之，既合經中通例，而在《小功章》，亦不害其對於長殤也。賈氏以馬說疏注猶微誤。又按，馬氏云‘異姓無出入降’，自是精論，而此經‘丈夫婦人’不因乎此也。相證則非是云‘以名加也’者，以有母名，故加至小功。云‘外親之服皆緦也’者，以其異姓，故云外親，以本非骨肉，情疏，故聖人制禮無過緦也。言此者，見有親與母名，即加服之意耳。○注○云‘外親異姓’者，從母與姊妹，子舅與外祖父母皆異姓，故總言外親也。",
            "对应经文": "從母，丈夫",
            "对应序号": "100098"
        },
        {
            "内容": "【《通典》馬融曰】外祖從母，其親皆緦也，以尊名加，故小功也。",
            "对应经文": "從母，丈夫",
            "对应序号": "100098"
        },
        {
            "内容": "【又雷次宗曰】夫二親恩等，而中表服異。君子類族辨物，本以姓分爲判，故外親之服不過於緦，於義雖當，求情未愜。苟微有可因，則加服以伸心。外祖有尊，從母有名，故皆得因此加以小功也。舅情同二人，而名理闕，無因，故有心而不獲遂也。然情不止於緦，亦以見於慈母矣。錫恭按，尊生乎親，名附乎實，外祖以尊加，從母以名加，非強作之也。舅之異於從母，宣氏舒、庾氏蔚之論之詳矣。此謂有情不遂，恐未然也。雷氏說多是，惟此爲瑜不掩瑕。至於餘人，雖有尊名而不得加者，服當其義，情無不足也。",
            "对应经文": "從母，丈夫",
            "对应序号": "100098"
        },
        {
            "内容": "【又晉袁準論曰】《讀禮通考》引‘論’上有‘正’字從母小功五月，舅緦麻三月，禮非也。從母緦，時俗所謂姨母者也。舅之與姨俱母之姊妹兄弟，焉得異服？從母者，從其母而爲庶母者也，親益重，故小功也。凡稱父母者，皆同乎父母之例者也。舅非父列，姨非母列，故舅不稱父，姨不稱母也。可稱姨，不應稱母，謂姨母爲從母者，此時俗之亂名，書之所由誤也。《春秋傳》，‘蔡哀侯娶於陳，息侯亦娶焉。息嬀將歸過蔡，蔡侯曰：“吾姨也。”止而享之。’《爾雅》曰：‘妻之姊妹同出爲姨。’此本名者也。《左傳》，臧宣叔娶於鑄，生賈及爲而卒，繼室以其姪，穆姜之姨子也。以蔡侯、《爾雅》言之，穆姜焉得言姨？此緣妻姊妹之姨，因相謂爲姨也。姊妹相謂爲姨，故其子謂之姨子，其母謂之姨母，從其母而來，故謂之從母。從母、姨母，爲親一也，因復謂之從母，此因假轉亂而遂爲名者也。又《左傳》，宋景曹卒，季康子使冉有弔且會葬，曰：‘以肥之得備彌甥。’先儒曰，彌，遠也，姊妹之孫爲彌甥。此臨時說事，而遂可爲名乎？亦猶從母辭相假也。○或曰：‘按，準以經云從母，是其母姊妹從其母來，爲己庶母，其親益重，故服小功，非通謂母之姊妹也。’宣舒曰：‘二女相與，行有同車之道，坐有同席之禮，其情親而比，其恩曲而至。由此觀之，姊妹通斯同矣，兄妹別斯異矣。同者親之本，異者疎之源也。然則二女之服，何其不重耶？兄妹之服，何其不輕耶？曰：同父而生，父之所不降，子亦不敢降，故二女不敢相與重。然則舅何故三月耶？從母何故小功耶？曰：故母取其愛。是以外王父之尊，禮無厭降之道，爲人子者順母之情，親乎母之類，斯盡孝之道也。是以從母重而舅輕也。曰：姑與父異德異名，叔父與父同德同名，何無輕重之降耶？曰：姑與叔父，斯王父愛之所同也。父之所不降，子亦不敢降，此叔父與姑所以服同而無降也。’○宋庾蔚之謂：‘傳云以名服及云以名加，皆是先有其義，故施以此名，尋名則義自見矣。外親以緦斷者，抑異姓以敦己族也。緦服既不足以申外甥外孫之情，故聖人因其有伸之義，而許其加也。外祖以尊加，從母以名加者，男女異長，伯季不同，由母於姊妹有相親之近情，故許其因母名以加服。兄弟姊妹，同氣之懷不異，故其服不得殊，由若同在他邦，小功加一等，而大功以上則不加也。",
            "对应经文": "從母，丈夫",
            "对应序号": "100098"
        },
        {
            "内容": "【李氏如圭曰】從乎母而有母名，故曰從母旁尊，故報之。○言婦人者，異姓無出降，已嫁與在室者同服，故舉其成人之名，錫恭按，此本馬氏融說，前已辨之。然丈夫婦人爲男女通稱，婦人兼在室及已嫁者言也，謂此婦人中，兼可見異姓無出降，亦未嘗不可，故仍錄此外親之服以緦斷，外祖有尊，從母有名，因其可加而加之。男女異長，母於姊妹有相親之近情，故加及於從母而不及於舅。",
            "对应经文": "從母，丈夫",
            "对应序号": "100098"
        },
        {
            "内容": "【敖氏繼公曰】從母之義，與從父同，以其在母列，故但以從母爲稱。丈夫婦人，即爲從母服者也。此爲加服，而從母乃報之者，以其爲母黨之旁尊，不足以加尊焉，故報之也。",
            "对应经文": "從母，丈夫",
            "对应序号": "100098"
        },
        {
            "内容": "【方氏苞曰】從母之服，乃隆於母之兄弟，何也？與母同生，而又同類也，故親其姊妹之子，常過於舅之親其甥，是以稱其情而爲服也。",
            "对应经文": "從母，丈夫",
            "对应序号": "100098"
        },
        {
            "内容": "【鄭氏珍曰】母於其昆弟姊妹，雖皆同氣，而姊妹尤爲氣類之同，男女異長可見也。故由母加服，上推加外祖，旁推加從母，而不加舅。從母亦如其服報之者，因母旁尊加服從母，猶因父旁尊加服世叔父，而旁尊不比正尊足以加之，故從母報服姊妹之子，與世父叔父報服昆弟之子，禮意正同。",
            "对应经文": "從母，丈夫",
            "对应序号": "100098"
        },
        {
            "内容": "【《通典》從母適族父服議】晉邵戢議：‘按《禮記》，同姓從宗合族屬，異姓主名理際會。從母嫁於絕屬族父，則無復從母之名，謂不宜有服。戢以爲，理際會者，患班序易位，及嫂叔無名耳。夫服以恩生，班以義斷，雖門外之事義掩恩，至於門內之事恩掩義矣。同宗之道，處恩義之閒，故宜資之恩義，令彼此獲中。據易位無名，便廢骨肉之服，實是所疑。既有屬從，《讀禮通考》引‘既’作‘記’，是鄭玄說子爲母黨之服。按屬從者，自非出母黨，及庶子受重自於其所生之黨，則初無厭降之文，又《記》云：六代親屬竭矣。鄭說，六代之外親盡。《爾雅》，族昆弟之子爲親同姓。按，從母嫁於無屬名者，卽與嫁他姓不異，則宜服從母嫁於他姓之服矣。又嘗見賀公書稱，賀新渝夫人爲族姨母，《讀禮通考》引‘族’作‘從’尋所以不主名於際會者，亦是有恩掩義，謂宜服也。",
            "对应经文": "從母，丈夫",
            "对应序号": "100098"
        },
        {
            "内容": "【釋文】娣，大計反，姒，音似，兄弟之妻。或云謂先後，亦曰妯娌。○弟，大計反，本亦作娣。○長，丁丈反，注同。錫恭按，《春秋》莊公十九年，《公羊傳》曰：‘娣者何？弟也。’傳以弟釋娣，義與《公羊》同，似不當音大計反，‘亦作娣’者，似非。",
            "对应经文": "夫之姑姊妹",
            "对应序号": "100099"
        },
        {
            "内容": "【疏】夫之姑姊妹，夫爲之期，錫恭按，此處似脫‘出嫁大功’四字妻降一等，出嫁小功。因恩疏略從降，故在室及嫁同小功。若此釋，恐謂未當報，然文不爲娣姒設，以其娣姒婦兩見，更相爲服自明，何言報也？既‘報’字不爲娣姒，其‘報’於‘娣姒’上者，曹氏元弼曰：‘於’上似脫‘不’字以其於夫之兄弟使之遠別，故無名，使不相爲服。要娣姒婦相爲服，亦因夫而有姑娣姒婦，下云‘報’，使娣姒上蒙‘夫’字以冠之也。○傳○云‘娣姒婦者弟長也’者，此二字皆以女爲形，以弟爲聲，錫恭按，‘以’字下當疊‘以’字，今脫則據二婦立稱，謂年小者爲娣，故云娣，弟是其年幼也；年大者爲姒，故云姒，長是其年長。假令弟妻年大，稱之曰姒，兄妻年小，謂之曰娣，是以《左氏傳》穆姜是宣公夫人，大婦也。聲伯之母是宣公弟叔肸之妻，小婦也。聲伯之母不聘，穆姜云：‘吾不以妾爲姒。’是據二婦年大小爲娣姒，不據夫年爲小大之事也。錫恭按，疏有誤，徐氏、盛氏、姜氏辨之，見下。",
            "对应经文": "夫之姑姊妹",
            "对应序号": "100099"
        },
        {
            "内容": "【《通典》馬融曰】妻爲夫之姊妹服也。娣姒婦者，兄弟之妻相名也，長稚自相爲服，不言長者，婦人無所專，以夫爲長幼，不自以年齒也。妻雖少，猶隨夫爲長也。先娣後姒者，明其尊敵也。報者，姑報姪婦也。言婦者，廟見成婦，乃相爲服。錫恭按，姑報姪婦者，言娣姒兩舉，不必言報。報爲夫之姑姊妹發也。單言姑者，舉隅之辭也。",
            "对应经文": "夫之姑姊妹",
            "对应序号": "100099"
        },
        {
            "内容": "【又蜀譙周曰】父母既歿，兄弟異居，又或改娶，則娣姒有初而異室者矣。若不本夫爲論，《讀禮通考》引‘論’作‘倫’唯取同室而已，則親娣姒與堂娣姒不應有殊。經殊其服，以夫之親疎者是本夫與爲倫也。婦人於夫之昆弟，本有大功之倫，從服其婦，有小功之倫，於夫從父昆弟，有小功之倫，從服其婦，有緦麻之倫也。夫以遠之而不服，故婦從無服而服之，然則初而異室，猶自以其倫服。錫恭按，譙氏說似與傳違也。凡親親之殺，情與倫偕，所以生小功及緦之親者，以其本有此倫也。傳因嫂叔無服，不可言兩婦之從服。然兩婦本雖無從服，而其所生之親與設爲從服之倫等也。用此見妻從夫服，皆彝倫與人情之自然，非作而致之也。傳言所生之親，譙氏之說乃設言從服之倫也。",
            "对应经文": "夫之姑姊妹",
            "对应序号": "100099"
        },
        {
            "内容": "【又宋庾蔚之謂】傳以同居爲義，蓋從夫。謂之同室，以明親近，非謂常須共居。設夫之從父昆弟少長異鄉，二婦亦有同室之義，聞而服之緦也。今人謂從父昆弟爲‘同堂’，取於此也。婦從夫服，降夫一等，故爲夫之伯叔父大功，則知夫姑姊妹皆是從服，夫之昆弟無服，自別有義耳，非如徐邈之言出自恩紀者。《通典》載晉徐邈答范甯問，以爲報服在娣姒下，則知姑姊之服，亦是出自恩紀同，非從夫之服報也，所發在於姑姊耳。",
            "对应经文": "夫之姑姊妹",
            "对应序号": "100099"
        },
        {
            "内容": "【李氏如圭曰】從於夫而降一等，當大功，恩輕，故與嫁者皆小功。娣姒婦兩見，則相爲服，自明報文指爲夫之姑姊妹，而退在下者，要娣姒之服亦因夫而生，故使并蒙上文。",
            "对应经文": "夫之姑姊妹",
            "对应序号": "100099"
        },
        {
            "内容": "【徐氏乾學曰】傳文‘弟長者’，雙訓娣姒，言娣是弟，姒是長，非以娣爲長也。萬氏之引《左氏傳》似矣，但鄭康成以穉婦爲娣，長婦爲姒，盖本《爾雅 釋親篇》。《爾雅》一云女子同出，謂先生爲姒，後生爲娣，郭璞注‘同出謂俱嫁事一夫’，《公羊傳》曰‘諸侯娶一國，二國往媵之，以姪娣從，娣者，弟也’，即其義也。此解一夫之所娶者與妯娌不同，一云長婦謂穉婦爲娣婦，娣婦謂長婦爲姒婦，注今相呼先後，或云妯娌，足知兄妻爲姒，弟妻爲娣，甚明矣。而《儀禮》賈公彦疏、《爾雅》邢昺疏皆因《左傳》穆姜，謂聲伯母爲姒，叔向之嫂謂叔向之妻爲姒，二事遂言娣姒之稱，止言婦之長穉，不計夫之大小，亦己鑿矣。邢昺䟽引《喪服 小功章》，知其以弟長解娣姒者，娣是弟，姒是長，又引《公羊傳》云：‘娣者何？弟也。’知其以弟解娣，自然以長解姒，大義已得其半，而不熟玩《儀禮》、《爾雅》本文，徒以婦年之長㓜爲論，是亦何有闗係？况昺䟽亦云，賈逵及杜預皆云，兄弟之妻相謂爲姒。穆姜，叔向之嫂，所稱亦閨閤相習，互以長者推稱耳。又奚疑焉？余與萬氏討論最詳，而不能盡同者，此類是也。《讀禮通考》萬斯同曰：‘余觀《儀禮》娣姒婦之文，娣在姒上，而傳又釋之曰娣長也，分明娣長而姒㓜，乃鄭康成注始將娣姒倒置，而賈氏之疏因之。若是，將傳文“所謂娣長也”之語，作何解乎？及考《左氏傳》，穆姜，宣公妻也，聲伯之母，宣公弟叔肸之妻也，而穆姜稱聲伯之母爲姒。子容之母，叔向之嫂也，伯石之母，叔向之妻也，而子容之母稱伯石之母爲姒，則是娣爲兄妻，姒爲弟妻，與《儀禮》及傳文正合，無可疑矣。而乃顛倒其説，謂姒長而弟穉，可乎？獨怪賈公彦明知左氏穉婦爲姒之説，乃過泥鄭注，謂年小爲娣，年大爲姒，穆姜所言，是據年大小爲娣姒，而不據夫年爲大小，夫婦人以夫之齒爲齒，而不以己之齒爲齒，此禮至今不變也。豈有不據夫之年，而但據己之年者乎？且又安知穆姜之年必少於聲伯之母乎？至孔頴達釋《檀弓》，亦同其説。縦使諸子之言盡是，究於傳文娣長之説合乎？否乎？惟王子雍氏與敖繼公氏，其説得之，而惜其語焉不詳，猶未能大暢厥㫖也。余故申明其説，以與考古者質焉。’",
            "对应经文": "夫之姑姊妹",
            "对应序号": "100099"
        },
        {
            "内容": "【盛氏世佐曰】娣姒婦者，弟長也者，以弟解娣，以長解姒也。《爾雅》云：長婦謂稚婦爲娣婦，娣婦謂長婦爲姒婦。《公羊傳》亦云：娣者何，弟也。皆與此傳合。敖本弟長之弟誤作娣，因謂傳釋娣婦爲長婦，非錫恭按，敖所讀者，亦注疏本也，特借《釋文》，或本以逞其臆說耳。盛說猶爲寬辭婦人之義。從夫之爵，坐以夫之齒，則其娣姒之稱，亦以夫之長幼爲斷，疏説誤。穆姜謂聲伯之妻爲姒，叔向之嫂謂叔向之妻爲姒，朱子云：單舉則可通謂之姒，推讓之義也。",
            "对应经文": "夫之姑姊妹",
            "对应序号": "100099"
        },
        {
            "内容": "【姜氏宸英曰】禮，婦人之坐，依夫之齒。坐既依夫之齒爲上下，則稱自當以夫之齒爲大小。若以年之大小爲娣姒互稱，將弟婦坐於長婦之上，可乎？所謂名不正則言不順，言不順則事不成。兄弟之間，必有不相安者矣。穆姜與叔向之嫂之言，或古者娣姒可通用，或娣姒相對則分大小，散文則娣亦可稱姒耳。郝氏懿行《爾雅義疏》亦曰：對文稱娣姒，散文則娣亦稱姒。",
            "对应经文": "夫之姑姊妹",
            "对应序号": "100099"
        },
        {
            "内容": "【方氏苞曰】古者大功同財而異宮，錫恭按，此‘宮’字謂東宮西宮南宮北宮之宮，同一都宮之中者期之兄弟未有異居者，以問寢視膳佐餕，羣子婦所同也。故娣姒婦曰相與居於室中，夫之從父兄弟之妻，都宮則同，而所居分南北東西，故曰相與同室。錫恭按，《釋宮》云：宮，謂之室。",
            "对应经文": "夫之姑姊妹",
            "对应序号": "100099"
        },
        {
            "内容": "【段氏玉裁曰】姑姊妹之説，鄭注不誤。若如程説，主謂在室者適人則不服，程瑤田《喪服文足徵記》然則女子二十而嫁，男三十而娶，安得有姊在室耶？女子出則不爲姪之妻服，不爲昆弟之妻服，是惟早亾者得在室服之，報又不將爲空言耶？且昆之妻猶或得在室服之，弟之妻，其來必在已出之後，安有服者耶？鄭云不殊在室及嫁者，因恩輕，略從嫁降，依《通典》，此句有‘嫁’字此語誠是。正服小功，故長殤降一等緦麻，正服小功，在室服之，出亦服之，報亦如是，見於《禮經》者，斷非空言也。錫恭按，程瑤田云：經中諸爲婦人長殤者，與適人正服中惟爲夫之姑姊妹長殤，視此正服降一等，則此正服爲在室之服明矣。故段氏言此以駁之二十而嫁，十九以下爲殤，則在室服之小功者，少矣。曰十五許嫁笄，以成人服之，服之在室者不少也。程氏云：傳曰何以小功也，以爲相與同室則生小功之親焉。此併夫之姑姊妹娣姒婦總發傳也，適人則不相與居室中，又何服之有乎？玉裁按，程説殊誤。夫之姑姊妹小功，自是從服夫爲之期若大功，而妻爲小功，非從服而何？傳之相與同室，自主謂娣姒婦。娣姒婦之同室久，姑姊妹之同室暫，故姑姊妹之小功生於夫，娣姒婦之小功生於娣姒也。《緦麻章》爲夫之從父昆弟之妻，傳亦曰，以爲相與同室，則生緦之親焉。此同室之文在‘娣婦者弟長也’之下，其爲主謂娣姒婦明矣。宋庾蔚之云，婦從夫服，降夫一等，故爲夫之伯叔父大功，則知夫之姑姊妹皆是從服。庾説得之。晉徐邈云，姑姊妹之服出自恩紀，非也，夫之姑姊妹雖出而必爲之小功，姑之出者而必爲姪之妻服，姊妹之出者而必爲昆弟之妻服，一重夫族，一重父族也。經文‘報’字似是主謂夫之姑姊妹，葢娣姒婦相爲服如昆弟相爲服，才言娣姒婦，早已有報在内，何須贅以‘報’耶？賈氏公彦説是矣，《緦麻章》爲夫之從父昆弟之妻不云報，亦其證也。",
            "对应经文": "夫之姑姊妹",
            "对应序号": "100099"
        },
        {
            "内容": "【胡氏培翚曰】《吳語》‘長弟許諾’，韋昭云：‘長，先也；弟，後也。然則弟長猶後先耳。’《釋名》：‘少婦謂長婦曰姒，言其先來，己所當法似也。長婦謂少婦曰娣，娣，弟也，己後來也。’夫以先來爲姒，後來爲娣，則姒明是兄妻，娣明是弟妻，而傳之以弟釋娣，以長釋姒，益無疑矣。",
            "对应经文": "夫之姑姊妹",
            "对应序号": "100099"
        },
        {
            "内容": "【疏】從父昆弟、庶孫本大功，此三等以尊降入小功，姑、姊妹、女子子本期，此三等出降入大功。若適士又降一等，入小功也。此等以重出其文，姑姊妹又以再降，故在此。○注○鄭云‘爲父昆弟及庶孫亦謂爲士’者，以經‘女子子’下總云‘適士’，鄭恐人疑，故鄭別言之，以其從父昆弟及庶孫已見於《大功章》，今在此，故三等人降親一等，曹氏元弼曰：‘故’字疑衍故知此文亦謂爲士者也。",
            "对应经文": "大夫、大夫",
            "对应序号": "100100"
        },
        {
            "内容": "【《通典》馬融曰】謂上三人各自爲其從父昆弟、庶孫、姑姊妹女子子適士者服也。從父昆弟、庶孫，正親大功也，以尊降，故服小功。姑姊妹、女子子適人大功，適士降一等，故服小功也。",
            "对应经文": "大夫、大夫",
            "对应序号": "100100"
        },
        {
            "内容": "【張氏爾岐曰】從父昆弟、庶孫本大功，此降一等，故注謂爲士者以尊降也。",
            "对应经文": "大夫、大夫",
            "对应序号": "100100"
        },
        {
            "内容": "【疏】此云‘適人’者，謂士，是以本在室大功，出降故小功。鄭云‘嫁於大夫亦大功’者，直有出降，無尊降故也。",
            "对应经文": "大夫之妾爲",
            "对应序号": "100101"
        },
        {
            "内容": "【《通典》馬融曰】嫡夫人庶子也。錫恭按，馬意若曰此從嫡夫人而謂之庶子也。於此見經無‘君之’二字。若有‘君之’二字，則不云‘嫡夫人’矣在室大功，出降一等，故服小功。",
            "对应经文": "大夫之妾爲",
            "对应序号": "100101"
        },
        {
            "内容": "【又王肅曰】適士降一等，在小功。錫恭按，此條卻能遵注。",
            "对应经文": "大夫之妾爲",
            "对应序号": "100101"
        },
        {
            "内容": "【李氏如圭曰】上文云‘適士’，則此亦適士也。適士者小功，則嫁於大夫者大功。李氏又引《大功章》‘大夫之妾與女子子嫁者’，傳謂‘嫁於大夫’，而統承之曰：‘鄭氏曰：凡女行於大夫以上曰嫁，行於士曰適人，蓋據此也。’錫恭按，此說固是，然傳稱嫁於大夫爲嫁，先見《齊衰三月章》，何以引後見之《大功章》？即引《大功章》文，則引自女子子嫁者足矣，何以連引大夫之妾？恐李氏於彼經舊讀固云其義自通者也。爰節錄之。",
            "对应经文": "大夫之妾爲",
            "对应序号": "100101"
        },
        {
            "内容": "【敖氏繼公曰】此非己子，故其服如此。若爲己之女子子，在室期，適人亦大功。敖氏又曰：‘女子子不必言庶。經凡厭庶子，皆主於男子。’錫恭按，敖說非也。《不杖期章》‘眾子’兼有女子子在其中。庶猶眾也，安在女子子不必言庶乎？且由妾言之，固有其所生、非其所生之分矣。言庶子者，猶言君之庶子，其文省耳，以別乎其所生者也，豈爲主於男子耶？",
            "对应经文": "大夫之妾爲",
            "对应序号": "100101"
        },
        {
            "内容": "【盛氏世佐曰】女子子云庶者，別於己所生也，女君所生者亦存焉。己子在室期，適人大功。妾不得體君，爲其子得遂也。",
            "对应经文": "大夫之妾爲",
            "对应序号": "100101"
        },
        {
            "内容": "【疏】經云，於支庶，舅姑爲其婦小功。鄭云‘夫將不受重’，則若《喪服小記》注云‘世子有廢疾不可立，而庶子立’，其舅姑皆爲其婦小功，則亦兼此婦也。",
            "对应经文": "庶婦。【注",
            "对应序号": "100102"
        },
        {
            "内容": "【《通典》馬融曰】庶子婦也，舅姑爲之服也。",
            "对应经文": "庶婦。【注",
            "对应序号": "100102"
        },
        {
            "内容": "【李氏如圭曰】凡父母於子，舅姑於婦，將不傳重於適，及將所傳重者非適，服之如庶子庶婦。錫恭按，此本《喪服小記》注文。",
            "对应经文": "庶婦。【注",
            "对应序号": "100102"
        },
        {
            "内容": "【黃氏幹曰】婦從夫服舅姑期，故舅姑從子而服適婦大功，庶子之婦小功，適孫之婦緦，是其差也。",
            "对应经文": "庶婦。【注",
            "对应序号": "100102"
        },
        {
            "内容": "【方氏苞曰】婦人爲子婦小功，而夫之兄弟之子婦大功，何也？報服也。姑之於婦，則不可以言報。夫之兄弟之子婦服不見經，何也？以婦服夫之世母叔母，知其報也。何以知其報也？旁親之相爲服，無尊卑皆報。錫恭按，此雖但言姑及夫之世母叔母，而舅及夫之世父叔父可以例推。",
            "对应经文": "庶婦。【注",
            "对应序号": "100102"
        },
        {
            "内容": "【沈氏彤曰】按《舊唐書 禮儀志》，貞觀十四年，侍中魏徵、侍郎令狐德棻奏，適子婦舊服大功，請加爲期；衆子婦舊服小功，今請與　兄弟子婦同爲大功。從之。朱子云：‘禮經嚴適，故《儀禮》適婦大功，庶婦小功，此固無可疑者。但兄弟子之婦則正經無文，而舊制爲之大功，乃更重于衆子之婦。雖以報服使然，然於親疏輕重之間，亦可謂不倫矣。故魏公因太宗之問而正之。然不敢易其報服大功之重，而但升適婦爲期，乃正得嚴適之義，升庶婦爲大功，亦未害于降殺之差也。前此未喻，乃深譏其以兄弟子婦而同于衆子婦爲倒置人倫，而不察其實乃以衆子婦而同於兄弟子之婦也。’彤謂，兄弟子婦之大功既爲報服，雖重於衆子婦，要不當易，義詳《大功章》夫之祖父母世父母節獨其升適婦爲期、庶婦爲大功，則不免遷就之失矣。按，《大功章》‘適婦’，傳曰：‘不降其適也。’明庶婦之小功爲降，適婦之大功爲正。疏云：‘其婦從夫而服其舅姑期。其舅姑從子而服其婦大功，降一等者也。’又云：‘父母爲適長子三年，爲適婦不降一等服期者，長子本爲正體於上，故加至三年，婦直是適子之妻，無正體之義，故不加至期也。’然則適婦大功之爲正服，明矣。《通典》晉劉玢云：‘子婦之服例皆小功，以夫當受重則加大功。’敖以適婦大功爲加隆，葢本諸此，其實非也，且與其庶婦小功説相礙若舅姑以重適婦之故升大功而爲期，豈適子亦可以重適妻之故升期而爲三年耶？故適子爲適妻期，則舅姑之從服不得不降而大功，爲適婦大功，則庶婦不得不降而小功。此皆制服自然之條理，無可增加。故昆弟之子婦固不得同於衆子婦，衆子婦亦不得同於昆弟之子婦也。魏公之誤，由不詳考禮文故爾。黄勉齋《喪服圖式》亦以爲非輕重降殺之義。",
            "对应经文": "庶婦。【注",
            "对应序号": "100102"
        },
        {
            "内容": "【胡氏培翚曰】注云‘夫將不受重者’，此有二義。凡夫將受重者，惟適子一人，其餘皆不受重者也。故言此以見，自適婦一人而外，皆爲庶婦也。鄭必言‘將’者，以舅姑殁夫乃受重，此言爲婦服，則舅姑尚在，故云‘將’也。此一義也。又或適子有廢疾他故，不能受重，則其婦之服亦同於庶婦。《喪服小記》曰：‘適婦不爲舅後者，則姑爲之小功。’鄭注：‘謂夫有廢疾他故，若死而無子，不受重者。小功，庶婦之服也。凡父母於子，舅姑於婦，將不傳重於適，及將所傳重者非適，服之皆如庶子庶婦也，此又一義也。",
            "对应经文": "庶婦。【注",
            "对应序号": "100102"
        },
        {
            "内容": "【疏】此亦謂妾子爲適妻之父母及君母姊妹知適妻子爲之，同也。錫恭按，汲古閣本‘知’作‘如’。曹氏元弼曰：當爲‘如’。○傳○何以發問者，以既不生己母，又非骨肉，怪爲小功，故發問也。答云不敢不從服者，言無情實，但畏敬，故云不敢不從服也。锡恭按，凡敬親之敬，皆生於愛，不敢不服者，愛敬君母之心所爲也。此愛敬君母之心獨非情實乎？注以爲恩實輕也者，主於徒從之外黨言耳，而於君母之愛敬固無虧也。疏以爲無情實，非矣。又以爲但畏敬故云不敢，則似未知畏敬之本於愛也，亦微誤云君母不在者，或出或死，故直云不在，容有數事不在也。○注○鄭云‘不敢不服者，恩實輕也’者，以解不敢意也。云‘如適子’者，則如適妻之子，非正適長，而據君母在，而云如，若君母不在，則不如。若然君母在，既爲君母父母，其己母之父母或亦兼服之。若馬氏義，君母不在，乃可申矣。",
            "对应经文": "君母之父母",
            "对应序号": "100103"
        },
        {
            "内容": "【《通典》馬融曰】君母者，母之所君事者。從母者，君母之姊妹也。妾子爲之服小功也。錫恭按，馬氏他說多誤，顧氏廣譽辨之，詳見后。",
            "对应经文": "君母之父母",
            "对应序号": "100103"
        },
        {
            "内容": "【又王肅曰】君母，庶子之嫡母。",
            "对应经文": "君母之父母",
            "对应序号": "100103"
        },
        {
            "内容": "【又】晉車胤問臧燾曰：‘今此妾子既服先嫡之黨，又服繼嫡母之黨否？’燾答曰：‘庶子以賤，不敢不從服耳。既服前嫡母黨，則後嫡母黨義無以異，疑於三四耶？’錫恭按，臧氏燾說最合徒從之義燾又問徐藻，藻答曰：‘庶子若及先嫡母，則服其黨。若不及，則服後嫡母黨。外服無二，此之謂也。’錫恭按，先嫡母在時，則服先嫡母黨。先嫡母亡，後嫡母存，則服後嫡母黨。若俱亡，則皆不服其黨。此徒從之通義也。徐氏藻說似未甚合。何也？先嫡母與後嫡母並舉，則先嫡母已亡，而云及者，但子生及見而已，非今存也。非今存而服其黨，與徒從之誼違。引外服無二，亦與庶子服君母之黨不合賀循問徐邈曰：‘禮，嫡母爲徒從，嫡母亡則不服其黨。今庶子既不自服所生外氏，亦以嫡黨爲徒從乎？’答曰：‘古者庶子自服所生之黨，故以嫡母黨爲徒從，故嫡母亡則不服其黨。今庶子既不自服其外氏，而敍嫡母之親矣，謂宜以名而服，應推重也。古今不同，何可不因事求中？’○宋庾蔚之：‘按，禮，嫡母之黨徒從。徒從者，所從亡則已。嫡母雖有三四，應服見在者之黨。但今人復服所生之黨，錫恭按，‘復’當作‘不’則嫡母之黨非復徒從。嫡雖沒，猶宜服之。但外氏無二統，不可悉服，宜以始生所遇嫡母之黨，若己生悉不及，宜服最後者之黨也。’錫恭按，庾氏謂後世庶子不服所生外氏，則嫡母之黨非徒從而不可有二統，與徐氏藻不同。蓋庾氏固以爲非古禮也。",
            "对应经文": "君母之父母",
            "对应序号": "100103"
        },
        {
            "内容": "【李氏如圭曰】《小記》曰：‘爲君母後者，君母卒則不爲君母之黨服。是則君母卒，雖爲後者猶不服其黨。徒從者所從亡則已也。’錫恭按，《小記》孔疏曰：妾子於君母之黨悉徒從，若君母卒，則不服君母之黨。今既君母沒，爲後者嫌同於適服君母之黨，故特明之庶子亦自服其母之黨。下記曰：‘庶子爲父後者爲其外祖父母、從母、舅無服，不爲後如邦人。’",
            "对应经文": "君母之父母",
            "对应序号": "100103"
        },
        {
            "内容": "【郝氏敬曰】君母在，不敢不服。斯禮也，人情爾。人情所不敢，聖人因之，尊尊親親所以不得不相爲用也。",
            "对应经文": "君母之父母",
            "对应序号": "100103"
        },
        {
            "内容": "【方氏苞曰】外祖父母、從母，不必於己有恩，而君母之痛如斬如剡，則庶子當與同其憂。至君母不在，則心實無所感，而强爲之服，義無所處也。錫恭按，望溪此說，即傳‘不敢’之義也，而乃以傳云‘不敢不服’爲非，則過矣。",
            "对应经文": "君母之父母",
            "对应序号": "100103"
        },
        {
            "内容": "【胡氏培翚曰】馬氏謂，君母在，自降外祖緦麻，君母不在，乃伸小功。案，自降外祖緦麻，馬之臆說耳。下記曰：‘庶子爲後者，爲其外祖父母、從母、舅無服，不爲後如邦人。’云不爲後如邦人，則雖君母在，爲己母之父母亦小功矣。鄭注《服問》亦云：‘外親無二統。’彼據因母、繼母言。若妾子之爲其外祖父母，與妾之爲其父母，例同此，自別爲一義，蓋妾母不得以統言也。徐氏乾學云：‘母不厭子，女君不厭妾。’馬說非。《通典》載馬氏曰：‘自降外租服緦麻，外無二統者。’又曰：‘君母亡，無所復厭。’則不爲其親服也，自得伸其外祖小功也。",
            "对应经文": "君母之父母",
            "对应序号": "100103"
        },
        {
            "内容": "【顧氏廣譽曰】外無二統之說，出於漢儒，當主適母之不一其黨言，不當以己母與適母之黨言。何則？《服問》傳曰：‘母出，則謂繼母之黨服。母死，則謂其母之黨服。’爲其母之黨服，則不爲繼母之黨服。注：‘雖外親亦無二統。’《通典》引《鄭志》答趙商外氏不可二之問：‘母黨無親，亦不服繼母黨。’鄭之意可知也。若《喪服》記‘庶子爲後者，爲其外祖父母、從母、舅無服，不爲後如邦人’，明庶子非爲後，得申母黨服。此與《喪服》‘君母之父母、從母’並行不悖。疏以爲兼服是矣，而仍存馬氏君母不在乃可申之義，姑以備一解耳。按，賀循、徐邈問答，皆謂古庶子服所生之黨，故適母爲徒從。適母亡，則不服其黨，詳其意，亦以古者生母黨、適母黨兼服，非賈之臆說也。馬氏則謂自降外祖，服緦麻。外無二統者，君母亡無所復厭，自得申其外祖小功。夫《喪服》記所云，專以爲後言，而《喪服》所云，不專以爲後言。如馬氏降服緦麻之說，則是不爲後，亦有不得如邦人者矣。按，服己母黨，禮所謂屬從，服適母黨，禮所謂徒從，義各有施，非二統之謂。惟適子、眾子服母黨之服，又服繼母黨之服，庶子服先適母之黨，又服後適母之黨，乃謂之二統。馬鄭之言外無二統同，而所指異，不可不辨。且降服無據母無厭子，凌氏曙乃是馬而非賈，失之。錫恭按，顧氏說善矣，惟以庶子服先嫡母之黨，又服後嫡母之黨，與二統者并譏，則不能無微誤。蓋徒從者，所從亡則已。方服先嫡母之黨，未有後嫡母，固無其黨之服，逮服後嫡母之黨，則先嫡母已亡，亦不爲其黨服，非若嫡妻之子，或專服因母之黨，或專服繼母之黨，不以母之存沒異，所謂外親無二統者也。",
            "对应经文": "君母之父母",
            "对应序号": "100103"
        },
        {
            "内容": "【釋文】子，而注反。戴氏震曰：‘’，孺之俗體有食，音嗣。傅姆，音茂，《字林》：亡又反。見於，賢遍反。則劬，其俱反。",
            "对应经文": "君子子爲庶",
            "对应序号": "100104"
        },
        {
            "内容": "【疏】鄭云‘君子子者，大夫及公子之適妻子’者，禮之通例。云君子與貴人皆據大夫已上，公子尊卑比大夫，故鄭據而言焉。又國君之子爲慈母無服，士又不得稱君子，亦復自養子，無三母具，故知此二人而已。必知適妻子者，妾子賤，亦不合有三母故也。○傳○云‘爲庶母何以小功也’，發問者，以諸侯與士之子皆無此服，唯此貴人大夫與公子之子猶有此服，曹氏元弼曰：‘猶’當爲‘獨’故發問也。答云‘慈己加也’，故以緦麻上加至小功也。○注○云‘君子子者，則父在也’者，以其言子繼於父，故云父在。且大夫公子不繼世，身死則無餘尊之厭，如凡人，則無三母慈己之義，故知父在也。云‘父沒則不服之矣’者，以其無餘尊，雖不服小功，仍服庶母緦麻也，如士禮。故鄭又云‘以慈己加，則君子子以士禮爲庶母緦也’，是其本爲庶母緦麻也。‘《內則》’已下，至‘非慈母也’，皆《內則》文。彼文承‘國君與大夫士之子生’之下，鄭彼注云：‘爲君養子之禮。’今此鄭所引，證大夫公子養子之法，以其大夫公子適妻亦得立三母故也。云‘異爲孺子室於宮中’者，鄭注云：‘特埽一處以處之，更不別室。’還於側室生子之處也。云‘擇於諸母與可者’，諸母謂父之妾，即此經‘庶母’者也。云‘可’者，彼注云：‘可者，傅禦之屬也。’謂母之外別有傅母。曹氏元弼曰：‘謂’當爲‘諸’，下‘母’當爲‘姆’禦妾之等有德行者，可以充三母也。云‘必求其寬裕慈惠、溫良恭敬、慎而寡言者’，寬謂寬弘，裕謂容裕，慈謂恩慈，惠謂惠愛，溫謂溫潤，良謂良善，恭謂恭恪，敬謂敬肅，慎謂能謹慎，寡言謂審詞語。有此十行者，得爲子師，師經與子爲模範，曹氏元弼曰：‘經’字衍故取德行高者爲之也。故彼注云：‘子師，教示以善道者。’云‘其次爲慈母’，彼注云‘慈母知其嗜欲者，德行稍劣者爲慈母’，即此經‘慈母’是也。又云‘其次爲保母者’，德行又劣前者爲保母，彼注云：‘保母，安其居處者。’云‘皆居子室’者，以皆是子母，是以居子之室也。云‘他人無事不往’者，彼注云：‘爲兒精氣微弱，將驚動也。’又云‘大夫之子有食母’者，彼注云：‘選於傅禦之中，《喪服》所謂乳母也。’案下章云‘乳母’，注云：‘謂養子者，有他故，賤者代之慈己者。’若然，大夫三母之內，慈母有他故，使賤者代慈母養子，謂之乳母。死則服之三月，與慈母服異。引之者，證三母中又有此母也。君與士皆無此事。云‘庶母慈己者，此之謂也’者，謂此經‘庶母慈己’，則《內則》所云之謂也。云‘其可者賤於諸母，謂傅姆之屬也’者，傅姆謂女師，鄭注《昏禮》云：‘姆婦人年五十無子，出而不復嫁，能以婦道教人者。若今時乳母矣。’鄭注《內則》云：‘可者，傅禦之屬。’與此注不同者，無正文，故注有異，相兼乃具。云‘其不慈己，則緦可矣’者，覆解子爲三母之服，謂諸母也。傳云‘以慈己加’，若不慈己，則不加，明本當緦也。云‘不言師保，慈母居中，服之可知也’者，周公作經，舉中以見上下，故知皆服之矣。云‘國君世子生，卜士之妻大夫之妾，使食子三年而出，見於公宮，則劬非慈母’者，引此者，彼既總據國君與卿大夫士養子法，向來所引，唯據大夫與公子養子法，故更見國君養子之禮。但國君子之三母具，如前說三母之外，別有食子者，二者之中，先取士妻無堪者，乃取大夫妾，不並取之。案彼注謂先有子者，以其須乳故也。劬勞三年，子大出見公宮，則勞之以束帛，此經慈母曹氏元弼曰：‘此’當爲‘非’以其無服故也。知國君子於三母無服者，案《曾子問》孔子曰：‘古者男子外有傅，內有慈母，君命所使教子也，何服之有？’以此而言，則知天子諸侯之子，於三母皆無服也。云‘士之妻自養其子’者，此亦《內則》文。取之者，以其君大夫養子已具，故因論士之養子法。彼注云：‘賤，不敢使人也。’",
            "对应经文": "君子子爲庶",
            "对应序号": "100104"
        },
        {
            "内容": "【《通典》石渠禮議戴德對曰】君子子爲庶母慈己者，大夫之嫡妻之子養於貴妾，大夫不服賤妾，慈己則緦服也。其不言大夫之子，而稱君子子者，君子猶大夫也。胡氏培翚曰：‘戴意以經庶母指大夫之貴妾言。大夫爲貴妾緦，其適妻之子亦服緦，故以慈己服小功。若賤妾，則大夫不服，適妻之子亦不服，慈己但服緦耳。是以君子子爲大夫之適妻子，庶母爲大夫之貴妾也。鄭云“大夫之適妻子”，蓋本於戴。又云“公子”者，以公子與大夫尊卑同，故兼言公子之適妻子也。’",
            "对应经文": "君子子爲庶",
            "对应序号": "100104"
        },
        {
            "内容": "【又馬融曰】爲慈養己者爲小功。貴人者，嫡夫人也，子以庶母慈養己，加一等小功也。爲父賤妾服緦，父歿之後，貴賤妾皆小功也。錫恭按，馬氏之意，父沒之後乃皆小功，則上所云者，皆父在也，與鄭義同。云爲父賤妾服緦，則服小功者，乃父貴妾也。義本戴次君說，與鄭義未嘗不同。惟云父沒之後，貴賤妾皆小功者，則經記未見明徵，而與注云父卒則不服者大異。讀者所當明辨也。",
            "对应经文": "君子子爲庶",
            "对应序号": "100104"
        },
        {
            "内容": "【又】後漢陳鑠問氾閣：‘爲庶母慈己。《鄭注》引《內則》，國君之子有子師、慈母、保母。又曰“大夫之子有食母”，庶母慈己，此之謂也。《內則》人君養子之法，禮，人君之庶母尚無服，錫恭按，玩‘尚’字，意似以庶母爲生母。然庶子爲父後者爲其母緦，此禮上通人君，見《服問》注，非無服也。此語似誤何以爲慈母服乎？若欲施大夫，大夫無此禮，但有食母耳。’氾閣答曰：‘《內則》實總國君及大夫養子之禮。’按《内則》云：大夫見子之禮，入門升阼階也，遂左旋授師。○師，子師也。《喪服》有庶母慈己，禮有子師，此明大夫之子有庶母慈己。錫恭按，‘師子師也’以下，原本雙行小子，今空一格以別之。",
            "对应经文": "君子子爲庶",
            "对应序号": "100104"
        },
        {
            "内容": "【又雷次宗曰】大夫不服凡妾，父所不服，子亦不敢服，安得爲庶母緦哉？大夫雖服姪娣，今所服者，將姪娣之庶母。",
            "对应经文": "君子子爲庶",
            "对应序号": "100104"
        },
        {
            "内容": "【《梁書 司馬筠傳》】天監七年，安成太妃陳氏薨，高祖敕禮官議皇子慈母之服。筠時爲尚書祠部郎，議曰：‘宋朝五服制，皇子服訓養母，依禮庶母慈已，宜從小功之制。《宋書 禮志》：後廢帝元徽二年，有司奏：第七皇弟訓養母鄭修容喪，未詳服制，下禮官正議。太學博士周山文議：‘案，庶母慈己者小功五月，鄭玄云：其使養之，不命爲母子，亦服庶母慈己之服。愚謂第七皇弟宜從小功之制。’參議並同案《曾子問》云：‘子游曰：喪慈母如母，禮歟？孔子曰：非禮也。古者男子外有傅，內有慈母，君命所使教子也，何服之有？鄭玄注云：此指謂國君之子也。若國君之子不服，則王者之子不服可知。又《喪服經》云：君子子爲庶母慈己者。傳曰：君子子者，貴人子也。鄭玄引《内則》三母止施於卿大夫，以此而推，則慈母之服上不在五等之嗣，下不逮三士之息。儻其服者止卿大夫，尋諸侯之子尙無此服，況乃施之皇子？謂宜依禮刊除，以反前代之惑。",
            "对应经文": "君子子爲庶",
            "对应序号": "100104"
        },
        {
            "内容": "【李氏如圭曰】父没不服，謂不服小功，仍服緦也。禮言貴人君子者，　皆謂大夫以上。士之子賤，無庶母慈已者，國君子雖有此三母，厭而不服，故知君子子者指謂大夫及公子之適妻子。其妾子賤，亦無此三母也。",
            "对应经文": "君子子爲庶",
            "对应序号": "100104"
        },
        {
            "内容": "【張氏爾岐曰】加謂於緦麻上加至小功也。註：父沒則不服，謂不服其加服，仍爲服緦，以此慈母本庶母也。引《内則》國君養子之法，證大夫公子之適妻子亦得立三母耳。又言士妻大夫妾是國君養子，於　三母之外又有食子者，不與慈母同類也。國君子於三母無服，士妻自養其子，故注知爲大夫公子之適妻子也。",
            "对应经文": "君子子爲庶",
            "对应序号": "100104"
        },
        {
            "内容": "【徐氏乾學曰】此傳不言爲慈己服，而言爲慈己加，則是本服應緦，因慈己而加至小功耳，蓋禮大夫爲貴妾緦，則子從父服，亦應爲庶母緦，其異於士者，士則不論父子之貴妾賤妾，皆視爲庶母而服緦，大夫之子則必父之貴妾乃服緦，而賤妾則竟無服耳。",
            "对应经文": "君子子爲庶",
            "对应序号": "100104"
        },
        {
            "内容": "【褚氏寅亮曰】注意以此服雖因慈己而加，而三母實大夫之禮，父沒則三母之禮亦無，故仍服爲庶母本服之緦。",
            "对应经文": "君子子爲庶",
            "对应序号": "100104"
        },
        {
            "内容": "【鄒氏漢勛曰】詳鄭意，大夫以上，適子備三母，大夫子之，慈母卽食母。故注引食母而曰‘庶母慈已者’，此之謂也。《緦麻章》注：乳母，謂養子有他故賤者代之慈已者。《内則》：‘大夫之子有食母。’注：‘選于傅御之中，《喪服》所謂乳母也。’是乳母、食母一也。食母與慈母貴賤雖殊，而其事則一，亦有慈母則無食母，有食母則無慈母。云諸矦子之食母，則非慈母，故注引國君世子食母，而曰非慈母也。其以諸母諸、庶，古字通用，諸母卽庶母，父貴妾爲三母者，則服小功，加於緦也。其以御父賤妾爲三母者，則服緦，以恩加同於庶母也。庶母，謂父貴妾。《緦麻章》注：養子者，謂庶母慈已者也，有他故，疏云：疾病或死，是己賤者，卽父之賤妾也。所云御，是己乳母，非必因慈母疾病而使賤者爲之。故《内則》注曰：選於傅御之中，兩注相備也。《儀禮》疏：國君子爲慈母無服，本《曾子問》注士自養其子，無三母，具貴人，妾子賤，亦不合有三母。凡此皆鄭義也。",
            "对应经文": "君子子爲庶",
            "对应序号": "100104"
        },
        {
            "内容": "【胡氏培翚曰】鄭引《內則》者，證庶母慈己之義。彼注云：‘此人君養子之禮也。諸母，眾妾也。可者，傅御之屬也。子師，教示以善道者；慈母，知其嗜欲者；保母，安其居處者。’又云：‘大夫食母，選於傅御之中，《喪服》所謂乳母也。’此注引《內則》之文，而云‘庶母慈己者此之謂也’，蓋以慈母食母爲慈己比附耳。云‘其可者賤於諸母，謂傅姆之屬也’者，以彼云‘擇於諸母與可者，使充三母’，則可者與諸母自是兩種人。鄭以諸母爲眾妾，故以可者爲傅姆之屬，賤於諸母。《士昏禮》注云：‘姆，婦人年五十，無子，出而不復嫁，能以婦道教人者。’《文選》注引《漢書音義》云：‘婦人年五十無子者爲傅。’是傅、姆義同。《內則》注云：‘傅御之屬與此異者，案《士喪禮》有外御，注云：‘外御，小臣侍從者。’《既夕》記又有內御，注云：‘內御，卜士女御也。’《喪大記》孔疏云：‘內外宜別，內御婦人。’然則御即婦人在內侍從之屬，亦賤於諸母也。段氏《儀禮漢讀考》云：‘案《內則》，可者當作阿者，古字假借也。《列女魏節乳母傳》曰：君子謂爲乳子室於宮，擇諸母及阿者，必求其寬仁慈惠、溫良恭敬、慎而寡言者，使爲子師。《華孟姬傳》曰：妃后下堂，則從傅母保阿。《霍夫人顯傳》曰：召太子食保阿輒先嘗之。《楚昭伯嬴傳》曰：與其保阿閉永巷之門。他書亦言長於阿保之手。《說文》姆與妿皆訓女，師妿讀若阿，疑阿即妿字，教女子子者，男子幼則亦教之也。’錫恭按，學海堂本《儀禮漢讀考》不載此條，疑《儀禮》當作《禮記》，段氏著《禮記漢讀考》數條，胡氏曾見其稿本，見《研六室文鈔》卷三今案，段氏謂可疑當作阿，亦自有據，故錄存之。",
            "对应经文": "君子子爲庶",
            "对应序号": "100104"
        },
        {
            "内容": "【《曾子問》疏引熊氏云】士之適子無母，乃命妾慈已，亦爲之小功。知者，以士爲庶母緦，明士子亦緦，以慈已加小功。",
            "对应经文": "君子子爲庶",
            "对应序号": "100104"
        },
        {
            "内容": "【敖氏繼公曰】此服固適妻之子爲之，若妾子，則謂其母或不在，或有他故，不能自養其子，而庶母代養之，不命爲母子者也。",
            "对应经文": "君子子爲庶",
            "对应序号": "100104"
        },
        {
            "内容": "【音義】緦麻音絲。省文，色景反。朝服，直遙反，後章放此。",
            "对应经文": "緦麻三月者",
            "对应序号": "100105"
        },
        {
            "内容": "【疏】此章五服之內，輕之極者，故以緦如絲者曹氏元弼曰：‘緦’當爲‘細’爲衰裳。又以澡治莩垢之麻爲絰帶，故曰‘緦麻’也。‘三月’者，凡喪服變除，皆法天道，故此服之輕者法三月，一時天氣變，可以除之，故三月也。云‘緦麻布衰裳’者，緦則絲也，但古之‘緦’、‘絲’字通用，故作‘緦’字。直云‘而麻絰帶也’，案上《殤小功章》云‘澡麻絰帶’，況緦服輕，明亦澡麻可知。云‘不言衰絰，略輕服，省文’者，據上《殤小功》言絰帶，故成人小功與此緦麻有絰帶可知，故云‘略輕服，省文’也。○傳○云‘緦者十五升抽其半’者，以八十縷爲升，十五升千二百縷，抽其半六百縷，縷麤細如朝服，數則半之，可謂緦而疏，曹氏元弼曰：‘緦’當爲‘細’服最輕故也。云‘有事其縷，無事其布曰緦’者，案下《記》云‘大夫吊於命婦錫衰，傳曰：錫者，十五升抽其半，無事其縷，有事其布曰錫’，鄭注云：‘謂之錫者，治其布使之滑易也。不錫者，不治其縷，《校勘記》曰：聶氏無上‘不’字哀在內也。緦者，不治其布，哀在外。’若然，則二衰皆同升數，但錫衰重，故治布不治縷，哀在內故也。此緦麻衰，治縷不治布，哀在外故也。○注○云‘謂之緦者，治其縷細如絲也’者，以其麤細與朝服十五升同，故細如絲也。云‘或曰有絲’者，有人解有用絲爲之，故云‘緦’。又曰‘朝服用布，何衰用絲乎’者，此鄭以義破，或解朝服謂諸侯朝服緇布衣，及天子朝服皮弁服、白布衣，皆用布，至於喪衰，何得反絲乎？故不可也。引《雜記》‘緦冠繰纓’者，以其斬衰纓，纓重於冠，齊衰已下纓，纓與冠等。上傳曰：‘齊衰大功，冠其受也。緦麻小功，冠其衰也。’則此云緦冠者，冠與衰同用緦布，但繰纓者，以灰繰治布爲纓，與冠別，以其冠與衰皆不治布，纓則繰治，以其輕，故特異於上也。",
            "对应经文": "緦麻三月者",
            "对应序号": "100105"
        },
        {
            "内容": "【《雜記》‘緦冠繰纓’】注：‘“繰”當爲“澡”，麻帶絰之澡，聲之誤也。謂有事其布以爲纓。’疏曰：‘經之“繰”字，絲旁爲之，非澡治之義，故讀從《喪服》小記下殤‘澡麻帶絰’之‘澡’錫恭按，‘小記’當作‘小功’，‘澡麻帶絰’，《喪服 殤小功章》文也，《小記》則作‘帶澡麻不絕本’，與此文略殊云‘謂有事其布以爲纓’者，緦麻既有事其縷，就上繰之，是又治其布，故云‘有事其布以爲纓’，謂縷布俱治。",
            "对应经文": "緦麻三月者",
            "对应序号": "100105"
        },
        {
            "内容": "【李氏如圭曰】《閒傳》曰：緦麻，十五升去其半，有事其縷，無事其布曰緦。事猶治也。朝服之布，其經千二百縷，緦半之，升數雖少，而縷之精麤如朝服，故服次小功也。冠之布與衰同，纓則加澡治之，又事其布也。斬衰冠繩纓，纓重於冠，齊衰以下布纓，纓與冠同，緦冠澡纓，纓輕于冠，服輕者冠彌飾也。三月既葬除之。錫恭按，云‘既葬’者，三月而葬，大夫士之常耳。雖有緩葬者，三月亦除之。",
            "对应经文": "緦麻三月者",
            "对应序号": "100105"
        },
        {
            "内容": "【敖氏繼公曰】十五升者，將爲十五升布之縷也。抽其半而爲布，則成布七升有半也。此比於他服之布爲稍疏，比於他布之縷爲最細。細者，所以見其爲輕喪；疏者，所以明其非吉布。若布縷之或治或否，其意亦猶是也。曰緦者，葢治其縷則縷細如絲，故取此義而名之，亦以異於錫衰也。此布七升有半，乃在小功之下者，以其縷細也。凡五服之布，皆以縷之麤細爲序。其麤者則重，細者則輕，故升數雖多，而縷麤，猶居於前，如大功在繐衰之上是也。升數雖少，而縷細，猶居於後，如緦麻在小功之下是也。○又曰：不別見殤服者，以其服與成人無異也。",
            "对应经文": "緦麻三月者",
            "对应序号": "100105"
        },
        {
            "内容": "【張氏爾岐曰】縷細如朝服，而數則半之，細而疏也。事，鍛治之事，治其縷，不治其布也。澡纓者，以澡治之布爲冠纓也。",
            "对应经文": "緦麻三月者",
            "对应序号": "100105"
        },
        {
            "内容": "【吳氏廷華引高安朱氏曰】織具曰蒄，蒄四十齒爲一升，齒兩絲，共八十絲，抽其半則每齒一絲，十五升本千二百絲，此十五升則六百縷也。錫恭按，‘蒄’當作‘簆’，《廣韻》，簆，織具。",
            "对应经文": "緦麻三月者",
            "对应序号": "100105"
        },
        {
            "内容": "【沈氏彤曰】朱子曰：‘緦十五升抽其半者，是一簆只用一經，如今廣中疏布，又如單經黄草布，皆只一經也。然小功十二升，則其縷反多於緦矣，又不知是如何。’彤謂，緦之縷，其精粗既如朝服，使升數亦如之，則雖無事於布，終未足稱其哀，何以爲喪服乎？至升數反少於小功者，《雜記》云，朝服十五升去其半，而緦去朝服之半，自不得不少於小功矣。必去朝服之半者，簆門有定數，雙經則全，單經則半，不用雙經，即用單經，更無他法，故必去其半也。",
            "对应经文": "緦麻三月者",
            "对应序号": "100105"
        },
        {
            "内容": "【胡氏培翚曰】注云‘緦麻布衰裳而麻絰帶也’者，謂以緦布爲衰裳，以麻爲絰帶，故服名緦麻也。段氏玉裁云，緦者布名，猶大功小功皆布名也，注當云‘緦麻，緦布衰裳’。今本脫一‘緦’字。",
            "对应经文": "緦麻三月者",
            "对应序号": "100105"
        },
        {
            "内容": "【陳氏喬樅曰】姜氏兆錫曰：‘十五升抽其半，謂十四升有半，而縷計一千一百有六十也。疏家乃謂十五升中去其七升有半而六百縷，是亂經文也。緦麻以例降殺，應爲降服十三升，正服十四升，義服十五升之差，十五升朝服之制不可用，故去其半升而用之，無三等之差者，禮從略而質也。’盛世佐以姜說爲足正向來之誤。喬樅謹案，姜說非也。考《周官 司服》，王爲三公六卿錫衰，爲諸侯緦衰，爲大夫士疑衰。鄭司農云：錫麻之滑易者，十五升去其半，有事其布，無事其縷。緦亦十五升去其半，有事其縷，無事其布。疑衰十四升衰。先鄭解緦衰、錫衰，即據此傳及下《記》文。其云‘疑衰十四升’者，以吉服十五升，此少一升，疑於吉也。夫十四升之布尚以其疑於吉，而謂之疑衰，而此五服中之緦麻反用十四升半之布，不愈疑於吉乎？倘以十五升朝服之制不可用，則緦麻服輕，已不復爲差，何不由小功衰遞殺之，用十三升之布，而顧就吉服少減之，用十四升半之布乎？古人制禮，豈輕重之間失宜如是？且《記》於斬衰言三升有半，於繐衰言四升有半，使緦果第減吉服之半升，傳何不言十四升有半耶？是緦麻之成布爲七升有半也明矣。然則傳胡亦不言七升有半也？曰十五升抽其半，不得直言七升有半，何者？此緦之縷，十五升之縷也。十五升之縷爲十五升朝服之縷，抽其半爲緦麻，如直言七升有半，則疑於緦麻。第爲七升半之縷，而不爲十五升之縷矣。曰十五升抽其半，變文以明之也。緦麻之縷如緦，即以緦爲衰名，猶繐衰之縷如繐，則以繐爲衰名，欲人知其縷之麤細也。姜氏又謂，五服縷質之麤細，與其升數之多寡相權，不得謂縷細而升可疏。此又不然。《喪服 繐衰》傳曰：繐衰者，何以小功之繐也？鄭注：‘治其縷如小功，而成布四升半。凡布，細而疏者謂之繐，今南陽有鄧繐。’夫繐衰四升有半，而治其縷，可細如小功，則緦麻成布七升有半，何不可治其縷，細如朝服乎？《禮記 雜記》，朝服十五升去其半，而緦加灰錫也。緦、錫以朝服相比而言，尤可見其治布縷之麤細，一如朝服。此經傳及《禮記 間傳》不言朝服者，布縷惟朝服十五升，言十五升，則朝服可見，故文省也。",
            "对应经文": "緦麻三月者",
            "对应序号": "100105"
        },
        {
            "内容": "【疏】此即《禮記 大傳》云：‘四世而緦，服之窮也。’名爲四，緦麻者也。云‘族曾祖父母’者，己之曾祖親兄弟也。云‘族祖父母’者，己之祖父從父昆弟也。云‘族父母’者，己之父從祖昆弟也。云‘族昆弟’者，己之三從兄弟。皆名爲族，族，屬也，骨肉相連屬，以其親盡，恐相疏，故以族言之耳。云‘祖父之從父昆弟之親’者，欲推出高祖有服之意也。以己之祖父與族祖父相與爲從昆弟，族祖父與己之祖俱是高祖之孫，此四緦麻又與己同出高祖，己上至高祖爲四世，旁亦四世，旁四世既有服，於高祖有服明矣。鄭言此者，舊有人解，見《齊衰三月章》直見曾祖父母，不言高祖，以爲無服，故鄭從下鄉上推之，高祖有服可知。上章不言者，鄭彼注高祖、曾祖皆有小功之差，服同，故舉一以見二也。然則又云‘族祖父’者，鄭意以‘族祖父者’上連‘祖父之從父昆弟’爲義句也，故下亦高祖之孫也，明己之祖父即高祖之正孫。族祖父，高祖之旁孫也。",
            "对应经文": "族曾祖父母",
            "对应序号": "100106"
        },
        {
            "内容": "【《通典》馬融曰】族祖父，祖之從父昆弟也；族父，從祖昆弟之親也；錫恭按，‘從祖’上蓋脫‘父’字。族祖父亦高祖之孫。",
            "对应经文": "族曾祖父母",
            "对应序号": "100106"
        },
        {
            "内容": "【李氏如圭曰】‘族’之爲言屬也，骨肉相連屬也。高祖玄孫之親謂之九族。《春秋傳》曰：‘凡諸侯之喪，同姓臨於宗廟，同宗於祖廟，同族於禰廟。’杜預云：‘同族謂高祖以下也。’此四緦麻與己同出於高祖，恐其親盡相疏，故以族名之。《大傳》曰：四世而緦，服之窮也；五世袒免，殺同姓也；六世親屬竭矣。",
            "对应经文": "族曾祖父母",
            "对应序号": "100106"
        },
        {
            "内容": "【黃氏幹曰】曾祖父據期斷，本應五月，曾祖之兄弟經謂之族曾祖父母。既疏一等，故緦。○曾祖爲曾孫三月，兄弟曾孫以無尊降之故亦緦。○族曾祖父者，曾祖父之兄弟也，其子謂族祖父，又其子謂族父，又其子謂族昆弟，凡四世以曾祖、祖、父、己旁殺之義推之，皆當服緦麻，名爲四緦麻。",
            "对应经文": "族曾祖父母",
            "对应序号": "100106"
        },
        {
            "内容": "【徐氏乾學曰】族曾祖父者，高祖之子，己之從曾祖也；族祖父者，高祖之孫，族曾祖父之子也；族父者，高祖之曾孫，族祖父之子也；族昆弟者，高祖之玄孫，族父之子也。相承四代，於我皆緦也。",
            "对应经文": "族曾祖父母",
            "对应序号": "100106"
        },
        {
            "内容": "【盛氏世佐曰】爲族曾祖父者，昆弟之曾孫也；爲族祖父者，從父昆弟之孫也；爲族父者，從祖昆弟之子也。自族父母而上，皆反服，不云報者，省文也。族父母爲從祖昆弟之子服，見下文。以是推之，則族父母之父若祖可知矣。族昆弟，同出於高祖者也。盛氏《集編》引賈子六親之說。錫恭按，賈子與此經義別。此經云族昆弟，賈子所謂曾族昆弟也；賈子所謂族兄弟，則已無服，而此經無之，引之反足以相混。",
            "对应经文": "族曾祖父母",
            "对应序号": "100106"
        },
        {
            "内容": "【吳氏廷華曰】據下‘從祖昆弟之子’條，爲族父之報服，則四者皆報也。",
            "对应经文": "族曾祖父母",
            "对应序号": "100106"
        },
        {
            "内容": "【胡氏培翚曰】族曾祖父者，高祖之子，己之曾祖親兄弟也；族祖父者，高祖之孫，己之祖父從父昆弟也；族父者，高祖之曾孫，己之父從祖昆弟也；族昆弟者，高祖之玄孫，己之三從昆弟也。《爾雅》，父之從祖祖父爲族曾王父，父之從祖祖母爲族曾王母，即此經族曾祖父母也。《爾雅》又云，父之從祖晜弟之母，爲族祖王母，則父之從祖晜弟之父爲族祖王父，即此經族祖父母也。《爾雅》，父之從祖昆弟爲族父，父之從祖晜弟之妻爲族母。今本《爾雅》作族祖母，誤，即此經族父母也。《爾雅》族父之子相謂爲族晜弟，即此經族昆弟也。鄭意以族曾祖父爲高祖之子，則族祖父亦高祖之孫。二者同出於高祖，而皆有服，明高祖亦當有服也。錫恭按，胡氏此說得注‘亦’字之意，然注舉此以例其餘耳，意實該四者也。所云二者不可泥。",
            "对应经文": "族曾祖父母",
            "对应序号": "100106"
        },
        {
            "内容": "【鄭氏珍曰】族曾祖父母者，昆弟之曾孫爲之也；族祖父母者，從父昆弟之孫爲之也；族父母者，從祖昆弟之子爲之也；族昆弟者，則皆高祖之玄孫相爲也。此四世皆相爲服緦。族昆弟之相爲如經，自明。以上三世，宜如《小功章》從祖兩世下言報。而不言報者，以四緦麻既連敘，下文又出爲從祖昆弟之子，則爲昆弟之曾孫，爲從父昆弟之孫，不言可知也。自敖氏始云‘以其爲旁親卑者之輕服，故略之而不報’，然猶云‘歟’以疑之。程氏瑤田乃直謂昆弟之曾孫、從父昆弟之孫，此兩人原不爲制服，故經不之見，不知由孫大功旁殺，昆弟之孫當小功，從父昆弟之孫非當緦麻而何？由曾孫小功旁殺，錫恭按，曾孫緦麻，以尊降也。此云小功，以期斷之本服言之。昆弟之曾孫又非當緦麻而何？且五服非在降例，決無己服人而人不服己者。蓋有服凡以有親也。今曰我於彼有親，彼於我無親，雖至愚亦知其言可笑矣，而反斥孔疏《喪服小記》補出昆弟之曾孫、從父昆弟之孫二條爲不能融會《喪服》全經，非大惑哉！",
            "对应经文": "族曾祖父母",
            "对应序号": "100106"
        },
        {
            "内容": "【曹氏元弼曰】注云‘則高祖有服明矣’，程氏以高祖元孫不相及當無服。案《祭法》，王下祭殤五，至於來孫。夫高祖之父豈能見來孫？而禮如此者，明其得祭及元孫，禮多於諸侯、大夫耳，不以其不相及而不制其禮也。來孫之祭，尚制其禮，則高祖玄孫之服，豈有以其不相及而不制者乎？",
            "对应经文": "族曾祖父母",
            "对应序号": "100106"
        },
        {
            "内容": "【疏】庶孫之婦緦者，以其適子之婦大功，庶子之婦小功，適孫之婦小功，庶孫之婦緦，是其差也。",
            "对应经文": "庶孫之婦。",
            "对应序号": "100107"
        },
        {
            "内容": "【釋文】庶孫之中殤依注，‘中’音下。",
            "对应经文": "庶孫之中殤",
            "对应序号": "100108"
        },
        {
            "内容": "【疏】云‘庶孫之中殤’，注云‘庶孫者，成人大功，其殤中從上’者，則長、中殤皆入《小功章》中，故云‘此當爲下殤，言中殤者，字之誤爾。又諸言中者皆連上下也’者，謂大功之殤中從上，小功、緦麻之殤中從下。錫恭按，依上傳，‘緦麻’二字當衍，又本服緦麻，殤皆無服，無從上從下之可言也。謂殤之內無單言中殤者，此經單言中殤，故知誤，宜爲下也。",
            "对应经文": "庶孫之中殤",
            "对应序号": "100108"
        },
        {
            "内容": "【盛氏世佐曰】《殤小功章》傳云：‘大功之殤中從上。’此鄭所據以改經也。馬說與傳例不合。錫恭按，馬說見後。王解與經例又舛矣。《通典》王肅說：‘此見大夫爲孫服之異也。士爲庶孫大功，則大夫爲之小功。降而小功者，則殤中從上。故舉中以見之。’經凡言大夫服，則必特書‘大夫’以別之。",
            "对应经文": "庶孫之中殤",
            "对应序号": "100108"
        },
        {
            "内容": "【胡氏培翚曰】注云‘庶孫者，成人大功，其殤中從上’者，案《殤小功章》傳曰‘中殤何以不見也？大功之殤中從上’，謂成人本服大功者，其殤服當中從上，是以爲庶孫之長殤已見《殤小功章》，明中殤從上，亦在彼章，此不得復言中殤也。故云此當爲下殤，言中殤者，字之誤爾。程氏瑤田謂此經始發中從下之例，故特著中殤以明之，以鄭注爲非。張氏履辨之云：‘中殤非從上即從下，實無容獨見，且見中不見下，惟下從中乃可。若中從下，仍當見下不見中，如前傳所云也。’今案，此辨極是。",
            "对应经文": "庶孫之中殤",
            "对应序号": "100108"
        },
        {
            "内容": "【夏氏炘曰】鄭注統《喪服》之經傳而核之，知‘中’爲‘下’之誤，非擅改經字也。前乎鄭氏有馬季長之注。馬云：‘祖爲孫，成人大功，長殤降一等，中下殤降二等，故服緦。言中則有下，文不備疏者，略耳。’按，傳明言長殤中殤降一等，下殤降二等，又云大功之殤中從上，馬氏之言與傳文乖異，此鄭所以不從也。王子雍謂此見大夫爲孫服之異也，士爲庶孫大功，則大夫小功，降而小功者，則殤中從上，故舉中以見之。按，經無大夫之文，何以知其爲大夫？其不可信益明矣。惟鄭既據大功之殤中從上，以斷‘中’爲‘下’之誤，又統全經釋之曰：‘諸言中者皆連上下。’無單言中者。此庶孫成人大功，其上中之殤當入小功，此緦麻系下殤也，故斷‘中’爲‘下’之誤，釋一經而全經之例具見，改一字而經傳之例悉符，確乎不可易矣。近程氏瑤田又生異議，何也？大功、小功既葬以後有受服，殤服無受，故大功、小功之前別出殤服，緦麻無受服，殤亦無受服，故緦麻之殤散在緦麻中，不別出緦麻殤也。",
            "对应经文": "庶孫之中殤",
            "对应序号": "100108"
        },
        {
            "内容": "【《通典》馬融曰】從祖姑姊妹與己再從，在室小功，適人降一等，故緦也。",
            "对应经文": "從祖姑姊妹",
            "对应序号": "100109"
        },
        {
            "内容": "【車氏垓曰】從祖姑者，父之堂姊妹，己之堂姑也。從祖姊妹者，己之再從姊妹，與己同曾祖者也，在室則皆爲小功親，既適人則爲降服緦麻也。",
            "对应经文": "從祖姑姊妹",
            "对应序号": "100109"
        },
        {
            "内容": "【敖氏繼公曰】云報者，謂亦既適人乃降之也。《小功章》已不著嫁者未嫁者之服，又以此條徵之，則女子之逆降固不及大功而下者矣。敖氏又曰：適人者爲此親非報服，略言之耳。錫恭按，出降者，主乎本宗爲女子子適人者言之。報者，報其降也，則適人者爲此親非報而何？繼公初意不過違注耳，違注不已，漸至違傳，違傳不已，乃至違經。履霜堅冰至，吾輩當引爲前車之鑒也。",
            "对应经文": "從祖姑姊妹",
            "对应序号": "100109"
        },
        {
            "内容": "【釋文】不見，賢遍反，章末注同。",
            "对应经文": "從祖父、從",
            "对应序号": "100110"
        },
        {
            "内容": "【疏】此一經皆本服小功，是以此經或出適，或長殤，降一等皆緦麻。錫恭按，賈疏本合‘從祖姑姊妹適人者’爲一節，此乃并釋，故云然。○注○云‘不見中殤者，中從下’者，以其小功之殤中從下故也。其云從祖父長殤，謂叔父者也。",
            "对应经文": "從祖父、從",
            "对应序号": "100110"
        },
        {
            "内容": "【《通典》馬融曰】成人服小功，長殤降一等，故緦也。中下殤無服，故不見也。",
            "对应经文": "從祖父、從",
            "对应序号": "100110"
        },
        {
            "内容": "【敖氏繼公曰】上章之首連言三小功，此惟見其二者之殤，蓋以從祖祖父未必有在殤者也。此與經不見曾祖之父及曾孫之子之服者，意頗相類。錫恭按，敖氏此說，與程瑤田不制高祖元孫服說相似而不同。敖云不見，特不見於經耳，如其有之，固可舉隅以反也。程云不制，則遂不制此服矣。不可因程謬而并疑敖說也。",
            "对应经文": "從祖父、從",
            "对应序号": "100110"
        },
        {
            "内容": "【《欽定義疏》】敖氏之說良然。若有從祖祖父在長殤者，與此同服緦可知。",
            "对应经文": "從祖父、從",
            "对应序号": "100110"
        },
        {
            "内容": "【盛氏世佐曰】自從祖姑以下，皆與己同曾祖者之降服也。",
            "对应经文": "從祖父、從",
            "对应序号": "100110"
        },
        {
            "内容": "【凌氏曙曰】程瑤田疑：‘如謂小功之殤中從下爲成人之小功，夫成人之小功，其長殤則緦麻也。若從祖父、從祖昆弟皆小功之親，經并見長殤之緦麻服，安得復有下殤之服，而爲中殤之所從者乎？’程說如此。而不必疑也。以成人服小功，而中下之殤不見緦麻，遂以爲中從下之說無著矣。不知中殤從下殤無服，若不發中從下之例，不幾於小功之殤中從上乎？則小功之中殤皆當入緦麻矣。《緦麻章》無小功中殤之服，故知其中從下耳。其理易辨，無容疑也。況經只云從下，而未有‘服’字，程氏加以下殤之服，增一‘服’字，是中下殤本無服，而程氏以爲有服。有服又不見《緦麻章》，於是求其故而不得，遂糾纏百出，此臆說之所由來也。不知殤有三等，而制服惟二等者，欲使大功下殤有服故也。若服亦三等，則大功之下殤無服矣。然大功之下殤當小功之長殤，故小功之長殤有服，而中下則無服矣。經於下殤絕無‘服’字，今強加一小功中下殤之服，是以通體皆閡而不通矣。",
            "对应经文": "從祖父、從",
            "对应序号": "100110"
        },
        {
            "内容": "【疏】外孫者，以女出外適而生，故云外孫。",
            "对应经文": "外孫。【注",
            "对应序号": "100111"
        },
        {
            "内容": "【李氏如圭曰】女外適所生，故曰外孫。外祖父母以尊加小功，爲外孫自從其正服緦。",
            "对应经文": "外孫。【注",
            "对应序号": "100111"
        },
        {
            "内容": "【敖氏繼公曰】此服亦男女同。外孫爲外祖父母小功，不報之者，以其爲外家之正尊與？",
            "对应经文": "外孫。【注",
            "对应序号": "100111"
        },
        {
            "内容": "【疏】從父昆弟，成人大功，長、中殤在小功，故下殤在此章也。姪者爲姑之出，降大功，錫恭按，此下似脫‘姑亦報之大功’。長、中殤小功，故下殤在此也。",
            "对应经文": "從父昆弟、",
            "对应序号": "100112"
        },
        {
            "内容": "【《通典》馬融曰】降二等故服緦也。",
            "对应经文": "從父昆弟、",
            "对应序号": "100112"
        },
        {
            "内容": "【盛氏世佐曰】姪，姑適人者爲之也，於其本服皆降二等。錫恭按，此正疏之脫誤。",
            "对应经文": "從父昆弟、",
            "对应序号": "100112"
        },
        {
            "内容": "【疏】夫之叔父，成人大功，長殤在小功，故中下殤在此。以下傳言之，婦人爲夫之族類，大功之殤中從下，故鄭據而言之也。",
            "对应经文": "夫之叔父之",
            "对应序号": "100113"
        },
        {
            "内容": "【《通典》馬融曰】妻爲之服也，成人在大功，中下殤降二等，故服緦也。",
            "对应经文": "夫之叔父之",
            "对应序号": "100113"
        },
        {
            "内容": "【又陳詮曰】本服與從父昆弟同。",
            "对应经文": "夫之叔父之",
            "对应序号": "100113"
        },
        {
            "内容": "【敖氏繼公曰】見中殤者，明其與前條異。",
            "对应经文": "夫之叔父之",
            "对应序号": "100113"
        },
        {
            "内容": "【張氏爾岐曰】大功中殤從下，婦人服夫族殤法也。",
            "对应经文": "夫之叔父之",
            "对应序号": "100113"
        },
        {
            "内容": "【胡氏培翚合上從父昆弟姪之下殤釋之曰】此兩條一言下殤，一言中殤下殤，不同者，妻爲夫之親服大功之殤中從下，故注云‘言中殤者，明中從下也’。若丈夫爲殤服，大功之殤中從上，故不言中殤。張氏履云，此夫之叔父之中殤下殤，其中從下必連言之，以見與從父昆弟姪者之專言下殤爲中從上之不同處。是此條言中殤下殤之義也。",
            "对应经文": "夫之叔父之",
            "对应序号": "100113"
        },
        {
            "内容": "【疏】從母者，母之姊妹，成人小功，故長殤在此。中、下之殤則無服，故不言。云報者，以其疏，亦兩相爲服也。案《小功章》已見從母報服，此殤又云報者，以前章見兩俱成人以小功相報。此章見從母與姊妹子，亦俱在殤死，相爲報服，故二章並言報也。",
            "对应经文": "從母之長殤",
            "对应序号": "100114"
        },
        {
            "内容": "【釋文】則爲，于偽反。下記所爲下注‘必爲’、‘相爲’、‘爲其’同。",
            "对应经文": "庶子爲父後",
            "对应序号": "100115"
        },
        {
            "内容": "【疏】此爲無眾適、唯有妾子，父死庶子承後，爲其母緦也。○傳○傳發問者，怪其親重而服輕，故問。引舊傳者，子夏見有成文，引以爲證。云‘與尊者爲一體’者，父子一體，如有首足者也。云‘不敢服其私親也’者，妾母不得體君，不得爲正親，故言私親也。云‘然則何以服緦也’，又發此問者，前答既云不敢服其私親，即應全不服，而又服緦，何也？答曰‘有死於宮中者，則爲之三月不舉祭，因是以服緦也’者，云有死宮中者，縱是臣僕死於宮中，亦三月不舉祭，故此庶子因是爲母服緦也。有死即廢祭者，不欲聞凶人故也。錫恭按，‘不欲聞’上似脫‘鬼神’二字○注○云‘君卒，庶子爲母大功’者，《大功章》云‘公之庶昆弟爲其母’是也。以其先君在，公子爲母在五服外，《記》所云是也。先君卒，則是今君庶昆弟，爲其母大功。先君餘尊之所厭，不得過大功，今庶子承重，故緦。云‘大夫卒，庶子爲母三年也’者，以其父在大功，父卒無餘尊所厭，故伸三年。士雖在，庶子爲母皆如眾人者，士卑無厭故也。鄭並言大夫士之庶子者，欲見不承後者如此服，若承後，則皆緦，故並言之也。錫恭按，注并言君大夫士，而疏不言君，欲別君於大夫士也，此疏之誤也。然其言鄭君并言之意，欲見不承後者如此服，若承後，則皆服緦。此二語甚合向來經傳所云者，據大夫士之庶子承後法。若天子諸侯，庶子承後，爲其母所服云何？案《曾子問》云：‘古者，天子練冠以燕居。’鄭云：‘謂庶子王爲其母無服。’案《服問》云：‘君之母非夫人，則群臣無服，唯近臣及僕驂乘從服，唯君所服服也。’注云：‘妾，先君所不服也。’禮，庶子爲後，爲其母緦，言唯君所服，申君也。《春秋》之義，有以小君服之者，時若小君在，則益不可。’據彼二文而言，《曾子問》所云據小君在，則練冠五服外；《服問》所云據小君沒後，其庶子爲得申，故鄭云申君，是以引《春秋》之義，母以子貴。若然，天子諸侯禮同，與大夫士禮有異也。錫恭按，疏有誤，辨見下。",
            "对应经文": "庶子爲父後",
            "对应序号": "100115"
        },
        {
            "内容": "【《曾子問》‘古者天子練冠以燕居’，注‘蓋謂庶子王爲其母’孔氏疏曰】此乃異代之法。按，《喪服 緦麻章》云：‘庶子爲後爲其母緦。’鄭注《服問》云：庶子爲後爲其母緦。則是周法，天子諸侯大夫士一也。凡言古者，皆據今而道前代。此經既云‘古者天子爲其母’，則是前代可知也。以經無明文，故鄭注云‘蓋謂庶子王爲母’，蓋是疑辭也。",
            "对应经文": "庶子爲父後",
            "对应序号": "100115"
        },
        {
            "内容": "【《通典》馬融曰】承父之體，四時祭祀，不敢申私親服，廢尊者之祭，故服緦也。○緣先人在時，哀傷臣僕，有死宮中者，爲缺一時不舉祭，因是服緦也。錫恭按，馬氏說與傳似微異。傳云‘有死於宮中者，則爲之三月不舉祭’，系泛指臣僕言，而爲父後者之生母預在其中，本有不舉祭之故事，則不以私親而妨典祀，因三月之期而爲之服緦，此傳意也。馬氏之意，緣先人哀傷此妾，其子之爲父後者爲之三月不舉祭，因之服緦。馬云臣僕，即經云其母，在庶子爲其母，在先人則臣僕也。此與傳微異者也。",
            "对应经文": "庶子爲父後",
            "对应序号": "100115"
        },
        {
            "内容": "【《晉書 禮志》】興寧元年，哀帝章皇太妃薨，帝欲服重。江虨啓：‘先王制禮，應在緦服。’詔欲降朞。虨又啓：‘厭屈私情，所以上嚴祖考。’於是制緦麻三月。萬氏斯同曰：司馬公《通鑑》亦載此條，胡三省注謂：‘《周禮》：王爲諸侯緦衰。霦之請服緦者，以帝入繼大宗，則太妃乃瑯琊之母，故以服諸侯者服之。’殊不知霦之所據，乃《儀禮》庶子爲父後者爲其母緦麻三月條，初非據《周禮》緦衰之文也。胡氏豈未見《儀禮》乎？且用庶子爲父後之服，則太妃猶不失生母之尊，若用天子爲諸侯之服，則哀帝竟臣其母矣，天下豈有此背禮之論哉？《周禮》，王爲諸侯緦衰，但言緦而不言三月，則與緦麻三月之服固有間矣。《晋書》原文明言帝制緦麻三月，豈可與《周禮》緦衰之文混而一之？况《儀禮》此條之傳言與尊者爲一體，不敢服其私親，正與此厭屈私情，所以上嚴祖考之語合，豈非霦所據之禮乎？乃舍《儀禮》可據之條，而引《周禮》不合之說，何其謬也！此寔有關於名分，故不可以不辨。",
            "对应经文": "庶子爲父後",
            "对应序号": "100115"
        },
        {
            "内容": "【《通典》諸侯崇所生議】後漢許慎《五經異義》云，妾母之子爲君，子得尊其母爲夫人不。錫恭按，‘不’字原脫，依《服問》疏補。今《春秋公羊》說，錫恭按，‘今’字原誤‘案’，依《服問》改。妾子立爲君，母得稱夫人，故上堂稱妾，屈於嫡，下堂稱夫人，尊行於國家，則士庶起爲人君，母亦不得稱夫人。父母者，子之天也，子不得爵命父母，至於妾子爲君，爵其母者，以妾本接事尊者，有所因也。《穀梁》說魯僖公立妾母成風爲夫人，入宗廟，是子而爵母也。以妾爲妻，非禮也。故《春秋左氏》說，錫恭按，‘故’即‘古’。成風得立爲夫人，母以子貴。謹按，《尚書》，舜爲天子，瞽叟爲士，明起於匹庶者子不得爵父母也。至於魯僖公本妾子，尊母成風爲小君，經無譏文，《公羊》、《左氏》義是也。鄭某駮曰：‘《禮 喪服》，父爲長子三年，以將傳重故也。衆子則爲之周，明無二嫡也。女君卒，貴妾繼室，攝其事耳，不得復立夫人。魯僖公妾母爲夫人者，乃緣公莊夫人哀姜有殺子般、閔公之罪，應貶故也。哀姜薨於齊，貶之，經在僖元年冬十二月丁巳，夫人氏之喪至自齊，去姜是也。桓夫人文姜殺夫，貶之，經在莊元年春三月，夫人遜於齊。其與姜氏輕重差也。近，漢呂后殺戚夫人及庶子趙王，不仁，廢，不得配食，文帝更尊其母薄后，非其比耶？妾子立者，得尊其母，禮未之有也。錫恭按，此條雖非論制服，而制服實根於此，詳見萬季野說。",
            "对应经文": "庶子爲父後",
            "对应序号": "100115"
        },
        {
            "内容": "【又諸侯爲所生母服議】後漢許慎《五經異義》云：‘諸侯有妾母喪，得出朝會否？《春秋公羊》說，妾子爲諸侯，不敢以妾母之喪廢事天子、大國，出朝會禮也。魯宣公如齊，有妾母之喪，經書善之。《左氏》說云：‘妾子爲君，當尊其母。有三年之喪，而出朝會，非禮也。故譏魯宣公。’按，禮，妾母無服，貴妾子不立，而他妾子立者也。不敢以卑廢事尊者，禮也，即妾子爲君義，如《左氏》。’鄭某駮云：‘《喪服 緦麻》，庶子爲後，爲其母，此義自天子下至庶人同，不得三年。魯襄公所以得尊其妾母敬嬴爲夫人者，錫恭按，‘襄’當作‘宣’。以夫人姜氏大歸齊不反故也。因是言，妾子立，母卒，得爲之三年，於禮爲通乎其服之間，出朝會，無王事，與鄭伯伐許何異？’《鄭志》：‘趙商問云：按，許氏《異義》駮以爲，妾子爲其母依《喪服》，庶子爲後，爲其母緦麻三月，按，《禘祫》注稱，《春秋》魯昭公十一年夏，夫人歸氏薨，十三年五月大祥，七月而禫，是得爲妾母三年，經無譏文，得合下禘祫之數，若不三年，則禘祫事錯。鄭某答云：《春秋》經所譏所善，皆於禮難明者也。其事著明，但如事書之，當按禮以正之。今以不譏爲是，亦寧有善之文歟？’",
            "对应经文": "庶子爲父後",
            "对应序号": "100115"
        },
        {
            "内容": "【又諸王持重爲所生母服議】晉穆帝永和中，尚書令顧和表云：‘爲人後者降其所生，奪天屬之性，明至公之義，降殺節文著於周典。按，濟南王統昔爲庶母居廬持重，違冒禮度，肆其私情，宜以禮奪服。’奏可。至孝武太元中，太常車胤上事：‘禮，庶子爲後，爲其母緦麻三月。自頃，公侯卿士，庶子爲後，爲其庶母同之於嫡。《禮記》云：爲父後，爲出母無服。無服也者，不祭故也。今身承祖宗之重，而以庶母之私廢烝嘗之事，求之情禮，失莫大焉。’胤又上事云：‘經年未被告報，若以所陳或謬，則經有明文；若以古今不同，則晉有成典。’又，升平年中，故太宰武陵王所生母喪，表求齊縗三年。詔聽依樂安王故事，制大功九月。興寧中，故梁王逢所生母喪，亦求三年，詔書依太宰故事，同服大功，並無居廬三年之文。錫恭按，《晉書 禮志》‘同服大功’下有‘若謹按周禮，則緦麻三月，若奉晉制，則大功九月，古禮今制’廿三字，乃云‘並無居廬三年之文’。謹以重上，請臺參詳。’尚書奏：‘依樂安王大功爲正。’詔可。宋庾蔚之謂：‘庶子爲後，爲所生服緦，此禮之正文。近遂爲三年，失之甚也。按，晉樂安王所生母喪，議者謂應小功，孝武詔令大功，乃合餘尊之義。但餘尊之厭，不言爲後者也，卽今猶皆三年。’",
            "对应经文": "庶子爲父後",
            "对应序号": "100115"
        },
        {
            "内容": "【李氏如圭曰】不敢服與不服出母義同。《雜記》曰：‘父母之喪，將祭而兄弟死，既葬而祭。如同宫，則雖臣妾，葬而後祭。’縁此義而爲之三月，異于出母之不同宫，悉無服也。錫恭按，《雜記》言練祥之祭。練祥且然，吉祭從可知矣。此服自士上達天子皆然。《服問》曰：‘君之母非夫人，則羣臣無服，惟近臣及僕驂乘從服，惟君所服服。’《曾子問》又曰：‘古者天子練冠以燕居。’鄭謂‘葢庶子王爲其母’，異代之制，非周禮也。",
            "对应经文": "庶子爲父後",
            "对应序号": "100115"
        },
        {
            "内容": "【敖氏繼公曰】‘因是以服緦’者，言非若是則不敢服也。葢子之於母，情雖無窮，然禮所不許，則其情亦不可得而遂。今因有三月不舉祭之禮，乃得略伸其服焉。觀此，則孝子之心可知矣。何以不齊衰三月也？尊者之服，不敢用於妾母也。",
            "对应经文": "庶子爲父後",
            "对应序号": "100115"
        },
        {
            "内容": "【萬氏斯同曰】諸侯於生母，先儒或以爲當服，或以爲不當服，然則孰爲是？考之禮，喪三年不祭，故庶子爲父後者僅爲其母緦麻，傳曰：‘何以緦也？與尊者爲體，不敢服其私親也。’又曰：‘有死於宫中者，爲之三月不舉祭，因是以服緦也。’由是觀之，古人抑妾母以緦服者，專爲祖宗之祀事耳。葢私親固在所當服，而祀事尤在所當嚴。倘因一已之私親，致廢三年之常祀，人子之心其安之否耶？且庶子爲後，雖奪其三年之服，至於哀慕哭泣、不飮酒食肉處内，如所稱心喪之禮，固未嘗禁也。故服以緦服，雖拂孝子之意，猶可自致於其親服，以斬服雖慰孝子之情，勢將失禮於其祖。此先王所爲權於輕重之間，寕廢私親之服，而不敢廢先祖之祀也。然而此之爲失，非失於子之行服，而失於尊其妾母爲夫人。葢旣稱爲夫人，則是假以尊名矣。旣假以尊名，則必制爲重服矣。旣制爲重服，則必停其祀事矣。夫欲尊其私親，而致亂嫡庶之名分，不可言也。旣亂其嫡庶，而復廢祖考之薦享，更不可言也。然則公羊家所謂上堂稱妾，下堂稱夫人者，豈非背禮之甚哉？《春秋》莫嚴於正名，成風之薨與塟，兩書夫人，而其義自見。彼許叔重軰，從《公羊》、《左氏》之說，以爲妾母當三年者，誠不若鄭康成之駁《異義》，爲詞嚴而義正也。",
            "对应经文": "庶子爲父後",
            "对应序号": "100115"
        },
        {
            "内容": "【盛氏世佐曰】妾不得體君，而此子與尊者爲一體，故屈母子之情，降而在此，不因君母之存殁異也。此禮上下同之，以其至情所關，雖加一日愈於已。苟有死於宫中者之例，可援以少伸吾情焉，則雖天子諸侯，亦不以貴而絶其母也。",
            "对应经文": "庶子爲父後",
            "对应序号": "100115"
        },
        {
            "内容": "【《通典》天子爲庶祖母持重服議】東晉安帝崇安四年，太皇太后李氏崩，祠部郎中徐廣議：‘《左氏春秋》，母以子貴。成風稱夫人，文公服三年之喪。凡子於父之所生，體尊義重。且禮，祖不厭孫，固宜遂服。若嫌禮文不存，則宜從重，同爲祖母服齊縗三年，百官一周。’廣又尋按，漢文所生薄太后亡，朝臣亦居重服。太常殷茂曰：‘太皇太后名稱雖尊，而據非正體。主上纂承宗祖，不宜持重，謂齊服爲安。’徐野人云：‘若以魯侯所行失禮者，《左傳》不見譏責，而漢代持服與正嫡無異。殷太常所上服事，於禮中尋求，俱無明文。然僕之所言，專據《春秋》也。’車胤答云：‘漢代皆服重，且大體已定，此當無復翻革耶？’於是安帝服齊縗三年，百寮並服周，於西堂設菰廬，神武門施凶門柏歷。宋庾蔚之謂：‘《公羊》明母以子貴者，明妾貴賤。若無嫡子，則妾之子爲先立，又子既得立，則母隨貴，豈謂可得與嫡同耶？成風稱夫人，非禮之正，《穀梁》已自爲通。《小記》云：大夫降其庶子，其孫不降其父。此謂凡庶子，故鄭某云祖不厭孫耳，非謂承祖之重而可得申其私服也。庶子爲後，不得服其母，以廢祭故也，則己卒，己子亦不得服庶祖母，可知矣。《小記》言妾子不代祭，《穀梁傳》言於子祭，於孫止，此所明，凡妾非謂有加崇之禮者也。古今異禮，三代殊制，漢魏以來，既加庶以尊號、徽旗、章服，爲天下小君，與嫡不異，故可得服重，而廟祭傳祀六代耳。非古有其議也。錫恭按，天子諸侯爲庶祖母，自當以庾氏蔚之說爲正。庶子爲父後者爲己所生緦，則爲父所生亦緦，不可以私親而廢祭，同也。惟大夫士家繼禰之宗，爲父所生，則當如殷氏茂所上，謂夫齊服爲安。齊服者，乃不杖麻屨者也。若徐氏廣議，服齊衰三年，則無施而可者也。",
            "对应经文": "庶子爲父後",
            "对应序号": "100115"
        },
        {
            "内容": "【《通典》皇太子爲所生母服議】晉廢帝海西公，太和中，太子所生陳淑媛薨。徐氏乾學曰：‘海西公無太子，當從《晉志》作太元中。’尚書疑所服。徐邈以爲：‘宜依公子爲母，練冠麻衣，既葬除之。’殷仲堪以爲：‘當依庶子爲後服所生母，緦，皇子服乃練冠耳。按，《緦麻章》中有庶子爲後爲其母，傳曰：與尊者爲體。今皇太子繼體宸極，正位儲宫，猶可同稱庶乎？當與尊者爲體。’徐邈又曰：‘嫡子服所生，禮無其文者，蓋不異於庶子，故總以公子爲言，推義可知。既曰君之所不服子亦不服，則正庶均於降奪，雖登位儲宮，而上厭所天，義不異也。至於既孤，則餘尊之厭輕矣。故諸庶子服其母大功，而爲後者服其母緦。此存亡異禮，何可一其制耶？’殷又曰：‘伯父與尊者爲體，諸無子者立宗人爲子，便當降其本親。尋爲後之言，將關於存亡也。’徐又按，《喪服》傳，三月不舉祭，因而服緦，明已主烝嘗，非復嫡子之時也。",
            "对应经文": "庶子爲父後",
            "对应序号": "100115"
        },
        {
            "内容": "【凌氏曙曰】徐乾學按，徐邈所引公子爲母條，乃禮汎言諸矦之庶子，非指爲後者言也。若主爲後者立論，當以仲堪之説爲長。且禮言庶子爲後者爲其母，自必存亡同之，豈可專謂父亡之後乎？論曰：徐氏存亡同之之說，可謂乖於禮矣。孝武皇帝在位，皇太子爲所生淑媛陳氏服，此事自以徐邈之說爲是。所以謂之爲後者，指父沒而言。若父在，何以有爲後之名乎？且賈疏云此爲無冢嫡，惟有妾子，父死庶子承後，爲其母緦，安得謂存亡同之也？況事載禮經，先儒具有明文，父在則《記》所謂公子爲其母練冠麻，麻衣縓緣是也，父沒則經所謂庶子爲父後者爲其母緦也。豈不專指父亡之後乎？且禮經之例，父在爲母期，父沒爲母三年，存沒之所關，屈伸之所繫也。存亡同之之說，不大可怪耶！錫恭按，此并言公子爲其母，而彼在後，此在前，且彼爲記，此爲經，故錄在此。",
            "对应经文": "庶子爲父後",
            "对应序号": "100115"
        },
        {
            "内容": "【《通典》】晉賀循云：‘庶子爲人後，爲其母緦麻三月，庶子之妻自如常禮，尊所不降也，自天子通於大夫皆然。’孔瑚問虞喜曰：‘愚謂庶子不得如禮服其私親者，以爲身爲宗主，奉修祭祀，以別尊卑故也。凡婦服夫黨，皆降一等，唯公子厭於至尊。故其妻從輕而服重，盡禮於皇姑，則人情所許，愚謂不得以公子爲例。’喜答曰：‘謂庶子爲人後，上繼祖禰，此則厭於承統，不得伸其私情，故爲所生服止緦麻，其婦當依公子之妻，盡禮皇姑，從輕服重，不繫於夫。’哀帝興寧中，哀靖皇后有章太妃之喪，尚書奏：‘至尊緦麻三月，皇后齊縗周。按，禮有從輕而服重，公子爲公所厭，故不得申。舅不厭婦，故得以本服。’綦毋邃駁：‘公子不繼祖禰，故妻得伸皇姑。夫人致齋而會於太廟，后服不宜踰至尊，亦當緦也。’錫恭按，孔氏、綦毋氏說是。",
            "对应经文": "庶子爲父後",
            "对应序号": "100115"
        },
        {
            "内容": "【疏】上下體例，平文皆士，若非士，則顯其名位。傳云‘大夫已上爲庶母無服’，則爲庶母是士可知。而經云‘士’者，當云大夫已上不服庶母，庶人又無庶母，爲庶母服者，唯士而已，故詭例言士也。○傳○發問者，除士以外，皆無服庶母服，獨士有服，故發問。答云‘以名服也’，以有母名，故有服。云‘大夫以上爲庶母無服’者，以其降，故無服，此傳解特稱士之意也。",
            "对应经文": "士爲庶母。",
            "对应序号": "100116"
        },
        {
            "内容": "【《通典》馬融曰】以有母名，爲之服緦也。",
            "对应经文": "士爲庶母。",
            "对应序号": "100116"
        },
        {
            "内容": "【又雷次宗曰】爲五服之兄惠氏棟校《禮經》，引此‘兄’作‘凡’，是。不稱其人者，皆士也。若有天子諸侯，下及庶人，則指其稱位，未有言‘士爲’者。此獨言士，何乎？蓋大夫以上，庶母無服，庶人無妾，則無庶母，爲庶母唯士而已。故詭常例以著唯獨一人也。",
            "对应经文": "士爲庶母。",
            "对应序号": "100116"
        },
        {
            "内容": "【又晉賀循云】庶母，士父之妾也，服緦麻，大夫以上無服。按，馬融引《喪服》云，大夫以上，庶母無服。",
            "对应经文": "士爲庶母。",
            "对应序号": "100116"
        },
        {
            "内容": "【郝氏敬曰】大夫以上分尊，故庶母之服降而絕。錫恭按，由降而絕，則非無緦服也。此足破敖氏說。",
            "对应经文": "士爲庶母。",
            "对应序号": "100116"
        },
        {
            "内容": "【褚氏寅亮曰】《喪服》一篇指士爲多，獨於此言士者，一以見下‘貴臣貴妾’之服爲大夫制，不爲士制，故於此特別言士也。錫恭按，敖君善以此經言士爲起下文，褚氏言此以破之也。",
            "对应经文": "士爲庶母。",
            "对应序号": "100116"
        },
        {
            "内容": "【曹氏元弼曰】大夫以上爲庶母無服，明經特言士爲之意也。後人以下條‘貴臣貴妾’爲亦士爲之，則傳當於下總云‘大夫以上爲庶母、貴臣貴妾無服’矣。",
            "对应经文": "士爲庶母。",
            "对应序号": "100116"
        },
        {
            "内容": "【鄭氏珍曰】雷次宗說，賈氏疏蓋沿之。雷賈說已見上愚謂，《喪服》經例誠如雷說，不應此經獨詭常例。今以傳文推之，知‘士爲’二字淺人因傳妄加，非經原有。蓋緦麻諸親，自天子至於庶人，無不有者。天子已無期服，自不論緦。公卿大夫所服緦，唯此章‘貴臣貴妾’，是其專有，不下及士，此外皆降一等，則俱無服矣。庶母旣在《緦章》，大夫無服可知。傳必著大夫以上爲庶母無服者，正以經止言庶母則嫌大夫以上亦服之。何者？己爲大夫，若適子者，庶母爲之三年，若庶子者，仍爲之期，不應有施無報，嫌於有服一也。庶母之子若公子者，父卒尙爲母大功，若大夫者非爲後，其爲母亦如衆人而已，於其子乃　昆弟也。大夫爲尊同者期，爲爲士者大功，公子父卒爲昆弟亦皆大功，又不應薄視其母，如長孫無忌云‘同氣之類，凶吉頓殊’者，嫌於有服二也。己爲大夫，如父亦爲大夫，庶母亦是父之貴妾，其死，父爲之緦麻，不應父之所服，子敢不服，父所不降，子敢於降，嫌於有服三也。故傳於此經特明之，見爲庶母者，唯士爲然。大夫已上，舉不服庶母也。若經本有‘士爲’二字，則已顯出主名，與諸侯爲天子，寄公爲所寓，等文一例，自移不到大夫以上，何嫌不爲庶母服，而傳如此云乎？錫恭按，《私箋》說似創，而不背鄭義，錄存以俟考。",
            "对应经文": "士爲庶母。",
            "对应序号": "100116"
        },
        {
            "内容": "【疏】此貴臣貴妾，謂公士大夫爲之服緦。以等非南面，故服之也。○傳○發問者，以臣妾言汲古閣本作‘以臣與妾’。不應服，故發問之也。答云‘以其貴也’，以非南面，故簡貴者服之也。○注○云‘此謂公士大夫之君也’者，若士則無臣，又不得簡妾貴賤，天子諸侯又以此二者無服，則知爲此服者是公卿大夫之君，得殊其臣妾貴賤而爲之服也。云‘貴臣，室老士也’者，上《斬章》鄭已注云：‘室老，家相也。士，邑宰也。’云‘貴妾，姪娣也’者，案《曲禮》云‘大夫不名家相、長妾’，錫恭按，《曲禮》今本云：‘大夫不名世臣姪娣，士不名家相長妾。’此引以證姪娣之爲貴妾。疑本連引二句，因‘不名’字同，中脫七字，非必賈氏所見《曲禮》與今本不同也。《士昏》云：‘雖無娣，媵先’，是士姪娣不具，卿大夫有姪娣爲長妾可知，故以貴妾姪娣也。云‘天子諸侯降其臣妾無服’者，以其絕期已下故也。云‘士卑無臣’者，《孝經》以諸侯天子大夫皆云‘爭臣’，‘士有爭友’，是士無臣也。云‘妾又賤，不足殊’者，以大夫已上身貴，妾亦有貴，士身賤，妾亦隨之賤者，故云‘妾又賤不足殊’也。云‘有子則爲之緦，無子則已’者，《喪服小記》文。",
            "对应经文": "貴臣貴妾。",
            "对应序号": "100117"
        },
        {
            "内容": "【《喪服小記》疏】大夫貴妾雖無子猶服之。",
            "对应经文": "貴臣貴妾。",
            "对应序号": "100117"
        },
        {
            "内容": "【《通典》陳詮曰】天子貴臣三公，貴妾三夫人；諸侯貴臣卿大夫，貴妾姪娣；大夫貴臣室老士，貴妾亦爲娣姪。然則天子諸侯絶周，於臣妾無服明矣。大夫非其同尊，每降一等而己，爲上妾貴者錫恭按，‘上’當作‘臣’。有緦麻三月也。胡氏培翚曰：‘陳氏專指大夫言，意亦同鄭。’",
            "对应经文": "貴臣貴妾。",
            "对应序号": "100117"
        },
        {
            "内容": "【又】宋袁悠問雷次宗曰：‘《喪服》，大夫爲貴臣貴妾緦，何以便爲庶母無服？又按，《檀弓》云：悼公之母死，哀公爲之齊縗。有若曰：諸侯爲妾齊縗，禮歟？鄭注云：妾之貴者爲之緦耳。《左傳》云：晉少姜卒，明年正月，既葬，齊使晏平仲請繼室。叔向對曰：寡君以在縗絰之中。按，此諸侯爲妾便有服也。’次宗答曰：‘大夫爲貴妾緦。按注，貴妾姪娣也。夫姪娣實貴，而大夫尊輕，故不得不服。至於餘妾，出自凡庶，故不服也。又，天子諸侯一降旁親，豈容媵妾更爲服也？鄭注《喪服》無服是也。又注《檀弓》，哀公爲悼公母齊縗，云妾之貴者爲之緦耳。此注謂諸侯爲貴妾緦，既與所注《喪服》相違，原作‘連’，依《讀禮通考》校正。且諸侯庶子母卒無服，皆以父所不服亦不敢服。未喻《檀弓》注云何以復言諸侯爲貴妾緦耶？‘復’原作‘服’，亦依《讀禮通考》校正。《左傳》所言，云少姜之卒有縗絰之言者，是春秋之時，諸侯淫侈，至於甚者，乃爲齊縗。此蓋當時之弊事，非周公之明典也。",
            "对应经文": "貴臣貴妾。",
            "对应序号": "100117"
        },
        {
            "内容": "【顧氏炎武曰】此謂大夫之服。貴臣，室老士也；貴妾，姪娣也。皆有相助之義，故爲之服緦。《穀梁傳》曰：‘姪娣者，不孤子之義也。’古者大夫亦有姪娣，《左傳》，臧宣叔娶於鑄，生賈及爲而死，繼室以其姪，生紇是也。備六禮之制，合二姓之好，從其女君而歸焉，故謂之貴妾。錫恭按，‘備六禮之制，合二姓之好’者，女君也。姪娣從女君而歸，則其榮共之，故云然。士無姪娣，故《喪服小記》曰：‘士妾有子而爲之緦。’然則大夫之妾雖有子，猶不得緦也。惟夫有死於宫中者，則爲之三月不舉祭，近之矣。○唐李晟夫人王氏無子，妾杜氏生子愿詔，以爲嫡子。及杜之卒也，贈鄭國夫人，而晟爲之服緦。議者以爲，準禮士妾有子而爲之緦，開元新禮無是服矣，而晟擅舉復之，頗爲當時所誚。《册府元龜》。今之士大夫，緣飾禮文而行此服者，比比也。錫恭按，《日知錄》引唐李晟夫人王氏及妾杜氏，必著其氏者，明杜氏非姪娣，不得爲貴妾也。",
            "对应经文": "貴臣貴妾。",
            "对应序号": "100117"
        },
        {
            "内容": "【程氏瑤田曰】《士昬禮》：‘女從者。’注云：‘謂姪娣也。’然則貴妾雖指姪娣，而其貴實因公士大夫也。士身賤，雖姪娣亦從之而賤矣。錫恭按，注云‘士卑無臣，則士妾又賤，不足殊。’玩‘則’字之義，士妾之賤，實因士之卑也，程氏此條足以發之。戴東原校《集釋》，以‘則士’二字爲衍文，失之矣。",
            "对应经文": "貴臣貴妾。",
            "对应序号": "100117"
        },
        {
            "内容": "【褚氏寅亮曰】周公制禮，士皆無地，無地則無臣，前已言之矣。《小記》云：‘士妾有子而爲之緦，無子則已。’此云‘貴妾’，其非有子士妾可知。夫大夫雖尊於士，實卑於諸侯，故特制此臣妾之服，以遠別乎國君也。此與庶子爲父後之大夫服母以緦，義各有取，勿泥常例。士妾子之有無未定，故不著其服。",
            "对应经文": "貴臣貴妾。",
            "对应序号": "100117"
        },
        {
            "内容": "【鄭氏珍曰】敖氏破鄭注，云貴臣室老，貴妾長妾，此亦士爲之，大夫以上無緦服，非也。何休言‘天子諸侯絕期，大夫絕緦’者，就士喪之通例言則爲絕，若期與功緦之親，當服其親服者，則仍服之，不得謂盡無緦服也。此自是公卿大夫當服緦者，非有從降，亦不待降，不得牽尊降之法。謂有士服而大夫不服，斷無大夫服而士不服之理也。蓋士本無臣，何有貴臣？雖有妾，何有貴妾？旣無其人，自無從爲之服。且士妾有子而爲之緦，無子則已，《小記》文也，豈不足信邪？康成士卑無臣之說，亦卽據本經知之。《斬衰章》，公士大夫之衆臣，傳釋爲公卿大夫室老士貴臣，其餘皆衆臣，並不及士。若士有臣，經傳宜云‘公卿大夫士’矣。敖氏不根經傳，徒逞臆說，而和者又傅會《士昏》、《士喪》老卽貴臣，《士昏》媵卽貴妾，及《曲禮》不名家相長妾證之，反以康成爲誤，惑矣。",
            "对应经文": "貴臣貴妾。",
            "对应序号": "100117"
        },
        {
            "内容": "【曹氏元弼曰】庶母者，士一人之服，絕於大夫者也。貴臣貴妾者，大夫一人之服，絕於士者也。但庶母士已上皆有，今立文與貴臣貴妾大夫服相連，恐人疑大夫亦服之，故必别言‘士爲’，以見大夫之無此服。又，《喪服》一經，平文皆士，未有言‘士爲’者，今特言‘士爲’，明對非士爲者言，則下貴臣貴妾服之爲大夫制，不爲士制，可見矣。貴臣貴妾，士非惟無其服，并無其人，雖列諸平文諸士服之中，　自可識别爲大夫服，況承上庶母服，特别言士爲之下乎？故不假言‘大夫爲’，直言貴臣貴妾而已。且言‘大夫爲’，反不可别於士，何者？凡經言‘大夫爲’者，皆貴降之服。大夫降緦者，士服小功，若此經云大夫爲貴臣貴妾，則疑士亦有貴臣貴妾，而爲之小功矣。今詭例不岀大夫，而於上庶母條著‘士爲’之文以別之，此經立文之盡善也。曹氏此下引上傳‘君子子者，貴人之子也’，鄭君《內則》注‘貴人，大夫以上也’，以證大夫始爲貴，則士身非貴。錫恭按，經言臣之貴者，妾之貴者，非言貴人之臣、貴人之妾也。則引貴人爲大夫以上未足證服此者之爲大夫，爰刪數語。《孝經》曰：‘治家者不敢失於臣妾’注：‘治家，謂卿大夫。’卿大夫乃得具臣妾，則士宜有妾無臣矣。注見經臣妾並舉，又皆言貴，故定爲公士大夫之君。而又言士卑無臣，妾又賤，以達上文特言‘士爲’相別之旨，可謂善體經意矣。繼公及張氏爾岐、沈氏、淩氏皆非。又《檀弓》，悼公之母死，哀公爲之齊衰。有若曰：‘爲妾齊衰，禮與？’注：‘妾之貴者，爲之緦耳。’‘妾’上當有‘大夫’二字，脱已久矣。大夫爲貴妾緦，諸侯無服也。互詳《斬衰章》。",
            "对应经文": "貴臣貴妾。",
            "对应序号": "100117"
        },
        {
            "内容": "【疏】案《內則》云：‘大夫之子有食母。’彼注亦引此云‘《喪服》所謂乳母’。以天子諸侯其子有三母具，皆不爲之服，士又自養其子。若然，自外皆無此法，唯有大夫之子有此食母爲乳母，其子爲之緦也。○注○云‘爲養子者有他故’者，謂三母之內，慈母有疾病或死，則使此賤者代之養子，故云乳母也。○傳○怪其餘人之子皆無此乳母，獨大夫之子有之，故發問也。答‘以名服’，有母名，即爲之服緦也。",
            "对应经文": "乳母。【注",
            "对应序号": "100118"
        },
        {
            "内容": "【《通典》馬融曰】以其乳養，於己有母名。《通典》又載馬融曰：‘士爲乳母服。’錫恭按，此經與大夫爲貴臣貴妾比，而注承《小功章》‘君子子爲庶母慈己者’言，則此爲乳母者，亦大夫之子也。《內則》云：‘大夫之子有食母。’注引此經證之，正可覆證此爲大夫之子服之矣。馬氏以爲士，與注誼別。",
            "对应经文": "乳母。【注",
            "对应序号": "100118"
        },
        {
            "内容": "【又漢石渠禮議】問曰：‘大夫降乳母耶？’聞人通漢對曰：‘乳母所以不降者，報義之服，故不降也。則始封之君及大夫錫恭按，《讀禮通考》‘大夫’作‘夫人’。皆降乳母。’錫恭按，《讀禮通考》‘降’上有‘不’字，是也，當從之。　",
            "对应经文": "乳母。【注",
            "对应序号": "100118"
        },
        {
            "内容": "【又】魏劉德問田瓊曰：‘乳母緦。注云：養子者有他故，賤者代之慈己。今時婢生口，使爲乳母，得無甚賤，不應服也？’瓊答曰：‘婢生口，故不服也。’錫恭按，田氏以婢生口故不服，則知此乳母非婢之類也。",
            "对应经文": "乳母。【注",
            "对应序号": "100118"
        },
        {
            "内容": "【褚氏寅亮曰】士妻自養其子，安有乳母？據《內則》，大夫之子有食母，此指君子子無疑。《小功章》，君子子爲庶母慈已者，父在小　功，父沒緦，身爲大夫則不服。錫恭按，傳曰：大夫以上爲庶母無服。故褚氏云然。恐未是，辨見後。此章父存沒俱緦。父在之緦，乳母之服也。父没之緦，庶母之本服也。錫恭按，大夫之子，父沒行士禮。士爲庶母緦，故云庶母之本服。若身爲大夫，亦不服。錫恭按，以漢石渠議考之，大夫不服之說恐非。昌黎、東坡於乳母皆葬而爲之銘，爲之服，此乃雇他人婦以乳哺已者，然與賤者代之慈己意同，故制服。",
            "对应经文": "乳母。【注",
            "对应序号": "100118"
        },
        {
            "内容": "【鄒氏漢勛曰】凡云庶母者，謂父之貴妾。若賤妾，則父所不服，子亦不爲服也。惟乳母則恩有加，亦爲之服。錫恭按，鄒氏此數語頗佳，但大夫之子如是，鄒氏以爲士，則非。爰節取而辨之。",
            "对应经文": "乳母。【注",
            "对应序号": "100118"
        },
        {
            "内容": "【曹氏元弼曰】此服父在父没同。大夫之子之食母，因父大夫禮而有，父在尤當服，父没雖無此禮，以其前有乳哺之恩，緦服無可復降，故仍服之。士以下爲乳母，自以恩服，不以父存没殊。繼公說非。敖繼公曰：‘此亦蒙士爲之文也。士之妻自養其子，若有故，或使賤者代食之，故謂之乳母。其妾子亦然。若於大夫之子，則慈母之外又有乳母。《内則》曰：“大夫之子有食母。”鄭氏以爲即此乳母是也。大夫之子，父没乃爲之服。’",
            "对应经文": "乳母。【注",
            "对应序号": "100118"
        },
        {
            "内容": "【疏】從祖昆弟之子者，據己於彼爲再從兄弟之子。○注○云‘族父母爲之服’者，據彼來呼己爲族父母，爲之服緦也。",
            "对应经文": "從祖昆弟之",
            "对应序号": "100119"
        },
        {
            "内容": "【李氏如圭曰】族祖父母、族曾祖父母亦服從父昆弟之孫、昆弟之曾孫緦，從省文可知。",
            "对应经文": "從祖昆弟之",
            "对应序号": "100119"
        },
        {
            "内容": "【敖氏繼公曰】案，經但見族父爲此服，注兼言族母者，足經意也。婦人服夫黨之卑屬與夫同。繼公又曰：‘爲族曽祖父、族祖父、族父、族昆弟，皆緦。其族昆弟固相爲矣，此條則族父報。然則族曽祖父於昆弟之曽孫，族祖父於從父昆弟之孫，以其爲旁親卑者之輕服，故略之而不報與？’錫恭按，從父昆弟之孫，昆弟之曾孫不報之說，自茲而起，至程瑤田《文足徵記》淫辭大熾。然敖猶爲疑辭，而程則爲決辭，使聖人惇敘九族之經偏闕不完，辨詳余《喪服異誼駁》，已錄在前。",
            "对应经文": "從祖昆弟之",
            "对应序号": "100119"
        },
        {
            "内容": "【欽定義疏】旁親之服皆報，則親未盡者自應有服，故以五爲九，必數此而後全也。臣錫恭按，所謂‘此’者，指從父昆弟之孫、昆弟之曾孫也。孔氏說是也。《喪服小記》孔疏：同堂兄弟之孫爲之，理自緦麻，曾祖爲曾孫三月，爲兄弟曾孫以無尊降之故，亦爲三月。",
            "对应经文": "從祖昆弟之",
            "对应序号": "100119"
        },
        {
            "内容": "【盛氏世佐曰】同高祖之親，自族昆弟而外，有三緦麻，其報服經惟見其一耳。文不具也。敖說非。",
            "对应经文": "從祖昆弟之",
            "对应序号": "100119"
        },
        {
            "内容": "【疏】據曾祖爲之緦。不言玄孫者，此亦如《齊衰三月章》直見曾祖，不言高祖，以其曾孫、玄孫爲曾、高同，曾、高亦爲曾孫、玄孫同，故二章皆略不言高祖玄孫也。",
            "对应经文": "曾孫。【注",
            "对应序号": "100120"
        },
        {
            "内容": "【《周官 司服》疏】王爲適子斬衰，其爲適孫、適曾孫、適玄孫、適來孫，則皆齊衰。《不杖章》云：‘適孫。’傳曰：‘何以期也？不敢降其適也。有適子者無適孫，孫婦亦如之。某謂凡父於將爲後者，非長子皆期。然則王禮，亦適子死有適孫，適孫死有適曾孫，向下皆然也。錫恭按，凡適不降，其禮通乎上下。王禮且然，則諸侯以下皆然，敖繼公云：不分適庶者，以其卑遠略之，且不可使其庶者無服也。此故與注疏立異，不可從。",
            "对应经文": "曾孫。【注",
            "对应序号": "100120"
        },
        {
            "内容": "【黃氏幹曰】孫既大功，則曾孫宜小功，但曾孫服曾祖齊衰三月，故曾祖報亦三月也。玄孫亦緦。",
            "对应经文": "曾孫。【注",
            "对应序号": "100120"
        },
        {
            "内容": "【盛氏世佐曰】此謂其庶也。若適子若孫皆没，而以適曾孫爲後，曾祖亦宜爲之期，以其将所傳重故也。然其事亦世所鮮有，故經不著之。",
            "对应经文": "曾孫。【注",
            "对应序号": "100120"
        },
        {
            "内容": "【沈氏彤曰】傳云‘有適子者無適孫’，則有適孫者無適曾孫，是曾孫而未立爲適，亦庶也。故此經不分適庶，非以其卑逺略之也。然則緦麻三月直庶曾孫之服耳。若適孫死，而立曾孫爲適，則亦爲之齊衰期。《周禮 司服》疏云：天子諸侯絶旁期，正統之期猶不降。然則王爲適子斬衰，其爲適孫、適曾孫、適玄孫、適來孫，則皆齊衰期。葢以適曾孫以下爲曾祖以上，皆斬衰，如適孫之爲祖，故曾祖以上爲適曾孫以下亦皆期，如祖之爲適孫，不復差降也。自天子以至於庶人，此服悉同。",
            "对应经文": "曾孫。【注",
            "对应序号": "100120"
        },
        {
            "内容": "【疏】案《爾雅》云‘女子謂晜弟之子爲姪，謂姪之子爲歸孫’，是以鄭據而言焉。",
            "对应经文": "父之姑。【",
            "对应序号": "100121"
        },
        {
            "内容": "【李氏如圭曰】不言適人者，行屬已尊，適人可知，猶從祖祖父之不言殤服也。其在室者，自從上章從祖父之服。",
            "对应经文": "父之姑。【",
            "对应序号": "100121"
        },
        {
            "内容": "【徐氏乾學曰】己之姑大功，則父之姑宜小功，而乃降至緦麻者，猶己之世叔父期年，而父之世叔父小功也。",
            "对应经文": "父之姑。【",
            "对应序号": "100121"
        },
        {
            "内容": "【盛氏世佐曰】此同曾祖之親也。其成人而未嫁者，服之如從祖父，適人者降一等，故在此經。不云適人者，亦文省。",
            "对应经文": "父之姑。【",
            "对应序号": "100121"
        },
        {
            "内容": "【吳氏廷華曰】此亦當報。",
            "对应经文": "父之姑。【",
            "对应序号": "100121"
        },
        {
            "内容": "【胡氏培翚曰】注云‘歸孫爲祖父之姊妹’者，《爾雅》，‘女子謂晜弟之子爲姪，謂姪之子爲歸孫’是也。郝氏懿行《爾雅義疏》云：‘《釋名》云：婦人謂嫁曰歸，姪子列，故其所生爲孫也。鄭《駁五經異誼》云：婦人歸宗，女子雖適人，字猶繫姓，明不與父兄爲異族。然則歸有二誼，以服制推之，鄭誼爲長。今案，《爾雅》又云：王父之姊妹爲王姑，父之姑即王姑也。",
            "对应经文": "父之姑。【",
            "对应序号": "100121"
        },
        {
            "内容": "【疏】傳問者，怪外親輕而有服者。答云‘以名服’者，因從母有母名而服其子，故云以名服也。必知不因兄弟名，以其昆弟非尊親之號，是以上《小功章》云‘爲從母小功’，云‘以名加也’；爲外祖父母，‘以尊加也’。知此以名者，亦因從母之名，而服其子爲誼。錫恭按，疏有微誤，後錄段氏、鄭氏說正之。",
            "对应经文": "從母昆弟。",
            "对应序号": "100122"
        },
        {
            "内容": "【《通典》馬融曰】姊妹子相爲服也。○以從母有母名，故子有昆弟名。",
            "对应经文": "從母昆弟。",
            "对应序号": "100122"
        },
        {
            "内容": "【又從母被出爲從母兄弟議】晉王愷與褚粲爲兩姨兄弟，王愷母被出，後愷亡，粲疑於服，因車胤以問。博士宋濤之曰：‘據《禮 服問》云“母出則爲繼母之黨服”，褚服當無疑也。’車胤難曰：‘爲其母黨服，則不服繼母之黨，明無二外氏。王今服繼母黨，則不得服出母黨，明矣。王既不服周氏，周氏，二母之姓。褚無服王之理。’濤答曰：‘禮有從無服而有服，不必要以相報爲名。王不服褚，以其母被出，絕於外族。褚之從母在王之室，及停庾之家，王愷母更嫁庾氏。同曰從母。禮云以名服，不答以報服。褚若不服王，則是卒不爲其母黨服，便成違禮。王既一絶周氏，不得服褚母，故其子亦然。褚今服王之母，何得不服王乎？’宋庾蔚之曰：‘出母絕族，唯親者屬。母子無絶道，餘親不得有服。此禮之明文，褚所以服王，由乎周氏。王既絕周，不復服褚矣，褚何容獨服王耶？禮有從無服而有服，蓋是厭降所致，豈得與義絕者同乎？從母昆弟以名服者，蓋明服之由，不關義絶之後。從母在王及與在庾，誠無以異，但在庾則絶王，故褚不得從親者屬而服王也。褚以王絕己故不服，何嫌褚母之出也？不服之理，各有其義者也。’",
            "对应经文": "從母昆弟。",
            "对应序号": "100122"
        },
        {
            "内容": "【又爲內外妹爲兄弟妻服議】晉徐衆論云：‘徐思龍娶姨妹爲婦，婦亡，而諸弟以姨妹爲嫂，嫂叔無服，不復爲姨妹行喪。’右丞徐萬謂：‘宜然。今議者以嫂無服，不得爲姨妹服，不解服之錫恭按，‘姨’原誤‘姊’，‘解’原誤‘鮮’，并從《讀禮通考》校正。爲害義耶？爲傷情耶？爲尊厭耶？所謂尊厭者，父在爲母，尊卑體異，故可得厭耳。今嫂妹一人之體，兼此尊卑，何所厭耶？齊縗之葛與大功之麻同，皆兩服之，所以敍親親之情。今以嫂叔之嫌，不爲姨妹制服，絕有親之義，傷恩昵之道，殆非聖人爲服之本意乎？’徐彦難曰：‘本雖中外姨兄弟之親，一爲嫂叔，便當以公義厭私，不謂尊卑之厭也。’衆曰：‘女人外屬，以夫氏爲公，以公厭，不爲叔服，可也。叔以嫂是姨妹，復何公厭而不服耶？’彦重難曰：‘若以此服爲親，則不聞親服無報，又公義在於夫氏，豈在嫂耶？’衆曰：‘就如難旨，制公在叔不在嫂，雖有姨妹之親，錫恭按，‘妹’字原脫，依《讀禮通考》補。就於公義，不得服之，猶可也。若叔有厭，則嫂無厭，雖姨妹爲嫂必服之，爲叔之姨兄而見服，則爲嫂之姨妹何獨不見服哉？若兩不相服，則絕此正親，豈聖人之意乎？苟姨妹得服姨兄，兄亦應服，錫恭按，‘亦’原誤‘欲’，從《讀禮通考》校正。何無報哉？’彦重難曰：‘若姨妹爲嫂而爲之服，必也正名，將謂之何？’衆答曰：‘今姨妹爲嫂可服者，以正名故也。言嫂則姨妹不從焉，言姨妹則嫂不與焉。名別若此，故可服也。嫂自無服，吾不爲之服。姨妹有服，吾爲之緦麻。吾自服姨妹，奚爲強謂之服嫂也哉？見嫂應拜，見姨妹不拜也。今嫂妹同體，今我自拜嫂，而謂我拜姨妹，不亦惑哉？’彥重難曰：‘彥以爲姨妹爲嫂而不服者，正以無復姨妹之名故耳。’衆答曰：‘不解姨妹爲嫂便無復姨妹之名，削其氏族，滅其名號耶？爲變化分離，嫂留而妹去耶？爲我嫂者，是姨妹也，何不得兩全哉？’彥難曰：‘若如告，言嫂則姨妹不從，言姨妹則嫂不從，未審定言嫂耶？言姨妹耶？’衆答曰：‘一人兼兩親，似一人兼兩官，當其事則舉其名，以應其義，何拘以一名一稱哉？言嫂則拜之，言姨妹則服之，各有所施，不以此而滅彼耳。’彥曰：‘平存許其稱嫂而拜，則非姨妹也。至於亡歿，便稱姨妹，不拜，則非復嫂也。懼一人之身不得以昨日平安爲嫂，明日終亡爲姨妹也。’衆曰：‘吾得存之與亡，爲嫂爲妹，不復異也。爲我嫂故拜之，是姨妹故服之，情理自通，何以云拜便不得制服，制服便不得拜乎？’彥重難曰：‘若隨其名，別其義，則著服，臨尸不復拜也。’衆答曰：‘見姨妹之尸，不可以不服；臨亡嫂之喪，不可以不拜。拜自爲嫂，服施姨妹。錫恭按，‘姨’字原脫，依《讀禮通考》補。服隨其親，拜應其名，別其義，斯之謂矣。’錫恭按，此以上兩徐氏辭。‘大唐之制’以下，杜氏佑辭。大唐之制，兩姨姑舅姊妹並不得通婚。議曰：‘按，袁準《正論》云：中外之親，親於同姓。同姓且猶不可婚，而況中外之親乎？誠哉斯旨！何者？按，婚禮，娶於異姓，所以附遠厚別。附遠者，欲令敦睦異宗；厚別者，蓋以別於禽獸。則姨舅之女，於母可謂至親矣。以之通婚，甚黷情理。然有若晉徐思龍者，或識昧一時，不詳典故。姨妹既納之爲婦，諸弟安得不謂之嫂乎？且男女之際，必在正名，名正而男女有別，安有存時拜之爲嫂，沒則服之爲妹？徐衆乃云，一人兼兩親似一人兼兩官，誠如所見，兩名兼行，是則公計名稱混淆，錫恭按，‘計’疑‘訃’字之訛，《讀禮通考》引作‘私’。婚姻無別矣。或者以服疑從重，亦謂不然，按，《喪服》有或引或推，各存正義，故庾蔚之云：外姊妹而爲兄弟之妻，宜用無服之制。兄弟之妻無服，乃親於外親之有服也。況彼既棄本親，來爲我族之婦，我安得棄正禮，而强徇私服哉？徐彥之論當矣。錫恭按，凡外氏之服，皆從母而爲之服。母以爲姊妹之子也，則固吾從母姊妹也，服之可也。今母以爲子婦，不復以爲姊妹之子矣，則吾安得不以爲嫂，而顧服從母姊妹之服哉？至此嫂之爲己，當從夫，而嫂叔無服，亦不服從母昆弟之服矣。",
            "对应经文": "從母昆弟。",
            "对应序号": "100122"
        },
        {
            "内容": "【又族父是姨弟爲服議】晉蔡謨答族父爲姨弟問者曰：‘乙是甲族兄子也，二人之母則姊妹也，以外親言之，則是從母之子，應服緦麻。以同宗言之，則六代之親，知禮無服。今甲亡，乙應制服不？乙者庾元靖，甲者庾仁也。謨按，《禮記》云：“同姓從宗合族屬，異姓主名理際會。”先儒說曰：“異姓，謂來嫁者也，正其母與婦之名也。”《記》又云：“其夫屬乎父道者，妻皆母道也。”今甲之父與乙，於班爲族祖，則其妻亦有祖母之名，不復得爲從母也。錫恭按，‘爲’原誤‘而’，今從《讀禮通考》校正。凡親屬之名，妻從其夫，子從其母，不得爲從母，則子亦不得爲從母之子也。親名正，服亦隨之。謂乙應從同宗六代之制，不應服也。’難者曰：‘禮所云異姓主名理際會，本是他人，唯以來嫁爲親，故尊卑親疏從其所適。至於從母者，骨肉之親，小功之服也。今以所適無服之親，便從無服之制，是爲以疏奪親也。適他人者猶爲之服，來適同宗而便絕之，豈其理乎？’答曰：‘禮，大夫之娶，皆有姪娣，錫恭按，‘娣’原誤‘姊’，今從《讀禮通考》校正。而大夫之子於庶母無服，若論本親，則此庶母亦是從母也。今來爲父妾，則廢從母之名，而從庶母之稱，絕小功之服，而從無服之制，此禮之成典也。推此而論，知適他人者從其本親，來適同宗則從其所適，不得係本。此所謂“異姓主名理際會”者也。錫恭按，此論不爲從母服，非也。從母之服，自當以恩掩誼，邵氏戢議是也，已錄在《小功章》‘從母’條。又云‘大夫之子爲庶母無服’，亦誤。姪娣乃大夫之貴妾，大夫之子固有服也。或有族父絕服，而又是姨弟，今叔親，錫恭按，此三字不可解，有脫誤。當云何？’徐邈答曰：‘《書》稱“以親九族”，《禮》：“親親以三爲五，以五爲九，上殺下殺旁殺而親畢矣。”故上極四代旁親，四等每服有降，自五代以往，則是九族之外。謂之同姓而已，其長幼之班，拜起之節，有時而可改，無必不移之道也。姨弟爲無服之宗人，今若繫疏宗服外之名，以奪母黨有服之親，則未見其誼也。謂宜從姨弟例服。錫恭按，此說未然。《祭統》記曰：‘昭穆者，所以別父子遠近長幼親疏之序，而無亂也。’若以族父爲姨弟，謂長幼可易其班，則昭穆便失其倫矣。當以上蔡氏謨、下徐氏彥說爲正。散騎常侍徐衆論云：‘庾左丞孫見遭族父喪，父已絕服，又是姨弟，見問當服不？余答以爲當服。’右丞徐彦重難曰：‘禮云，尊祖故敬宗，敬宗則收族，收族者，序以昭穆也，何得以姨弟之服加於宗父乎？於情乃可無傷，於義實爲有害也。’衆答曰：‘禮，爲曾祖高祖三月，又改葬緦麻。服所尊及臨至親之喪，而服之最輕者，豈損父祖之尊乎？今族父無服，姨弟有服，自爲姨弟服，錫恭按，原脫‘弟’字，從《讀禮通考》校補。何爲輕服服宗父乎？難云於誼有害者，不解害何誼耶？天生族父，爲吾姨弟，非吾貶退所爲，何不敬宗之有？族父應拜而姨弟不應拜。今族父爲姨弟，今不可以姨弟不應得拜，而不爲族父拜也，猶不可以族父無服，而不爲姨弟服也。若姨弟犯過，吾不顧族父與姨弟共身同體，怒而笞之，此不可也。於其死亡，以姨弟服之，正合禮記“絕族無施服而親者屬”文。’锡恭按，同姓從宗，序以昭穆，故族父不可爲姨弟，與異姓主名者別。徐氏邈、徐氏眾說皆非也。",
            "对应经文": "從母昆弟。",
            "对应序号": "100122"
        },
        {
            "内容": "【李氏如圭曰】從母之子也，以與己有昆弟之名而服之。",
            "对应经文": "從母昆弟。",
            "对应序号": "100122"
        },
        {
            "内容": "【敖氏繼公曰】從母姊妹亦存焉。外親之婦人，在室、適人同。敖氏又曰：‘母於姊妹之子小功，子無所從也，惟以名服之。’錫恭按，此敖氏自全其子從母服降二等之誼也，說似是而意實非。",
            "对应经文": "從母昆弟。",
            "对应序号": "100122"
        },
        {
            "内容": "【段氏玉裁曰】以名服也。何名乎從母昆弟也？有從父昆弟焉，世父叔父之子也；有從母昆弟焉，母姊妹之子也。父族有與我昆弟者，母族亦有與我昆弟者，雖異姓而偁昆弟，猶異姓而偁祖父母、異姓而偁母也。姑之子、舅之子，注家以外兄弟、内兄弟釋之，而不得有昆弟之名。有從母而後有從母昆弟，猶有世父、叔父而後有從父昆弟也。舅之子何以不偁昆弟也？舅無父名，故其子無昆弟名也；姑之子何以不偁昆弟也？姑無母名，故其子無昆弟名也。舅何以不得偁父也？父必同姓，舅非同姓也。姑何以不得偁母也？母必異姓，姑非異姓也。天下有名昆弟而無服者乎？以名服者，服昆弟之名，非曰從母有母名，而服其子也，兩相爲服猶昆弟，然不得云報也。母報其小功，子則相爲服，而非從服也。○《通典》引馬季長注云，以從母有母名，故其子有昆弟名。此勝賈疏遠矣。昆弟乃至親之名，外親而稱昆弟，惟此而已。",
            "对应经文": "從母昆弟。",
            "对应序号": "100122"
        },
        {
            "内容": "【鄭氏珍曰】名，昆弟之名也。昆弟本同生之稱，其親屬同行相謂。必其父母於己有父母之名，乃得名曰昆弟，而以所自岀別之。同姓，三從父昆弟也，從祖昆弟也，族昆弟也。異姓止從母昆弟，一則以其母於己特有母名也。舅不可以名父，姑不可以名母，故其子不得昆弟之名，經止稱舅之子、姑之子。此昆弟爲禮名一定者也，常語則曰兄弟。凡同行，先生者謂之兄，後生者謂之弟，不獨稱同生，如‘瞻望兄兮，予弟行役’也。卽舅之子，亦曰內兄內弟，姑之子，亦曰外兄外弟。此兄弟兩文可離而又可合者也。若統稱同異姓，小功以下，不論先生後生，並不論尊卑行輩，則以兄弟爲親好之總辭，此經‘爲人後者於兄弟降一等’，‘兄弟皆在他邦加一等’，‘不及知父母與兄弟居加一等’，‘夫之所爲兄弟服妻降一等’，《曾子問》‘不得嗣爲兄弟’，《閒傳》‘公子之妻爲公子之外兄弟’，皆是總稱疏屬，故傳曰‘小功以下爲兄弟’，又曰‘小功者兄弟之服’，《爾雅》亦曰：‘母與妻之黨爲兄弟，婦之黨爲婚兄弟，壻之黨爲姻兄弟。’康成注此經云，兄弟謂族親也，得其旨矣，故箋《詩 伐木》云：‘兄弟，婦之黨、母之黨’，注《大司徒》云：‘兄弟，婚姻嫁娶也。’此兄弟兩文可合而不可離者也。戴氏震校《儀禮集釋》云：‘古人昆弟不稱兄弟，凡稱兄弟，皆疏遠者。’又與人書謂：‘經云兄弟者，或專言同姓，或兼同姓異姓，皆舉遠，不以關大功之親。’自此說出，然後《喪服》經傳凡言兄弟之誼明。而成、濟輩據‘夫之所爲兄弟服，妻降一等’，以爲嫂叔無服制者，又疑夫之兄弟無服，安得有降等者，皆屬夢寱。又記之‘爲人後者於兄弟降一等’，亦不與經中‘爲本生昆弟大功’復矣。但言古人昆弟不稱兄弟，說尙未確，卽如《棠棣》一詩，凡七言兄弟，以孔子‘父母其順’之言核之，則兄弟皆謂同生昆弟，非必疏遠者始得稱也。",
            "对应经文": "從母昆弟。",
            "对应序号": "100122"
        },
        {
            "内容": "【疏】云甥者，舅爲姊妹之子。○發問者，五服未有此名，故問之。答云‘謂吾舅者吾謂之甥’，以其父之昆弟有世叔之名，母之昆弟，不可復謂之世叔，故名爲舅。舅既得別名，故謂姊妹之子爲甥，亦爲別稱也。云‘何以緦也，報之也’者，此怪其外親而有服，故發問也。答曰‘报之’者，甥既服舅以緦，舅亦为甥以緦也。",
            "对应经文": "甥。【注】",
            "对应序号": "100123"
        },
        {
            "内容": "【《通典》馬融曰】甥從其母而服己緦，故報之。",
            "对应经文": "甥。【注】",
            "对应序号": "100123"
        },
        {
            "内容": "【敖氏繼公曰】亦丈夫婦人同。",
            "对应经文": "甥。【注】",
            "对应序号": "100123"
        },
        {
            "内容": "【汪氏琬曰】凡父黨之尊者，由父推之，則皆父之屬也，如世父、叔父、從祖祖父是也。至父之姊妹，則不可謂之父矣。不可謂之父，其可謂之母乎？二者皆不可以命名，故聖人更之曰姑。《爾雅》：‘謂我姑者，吾謂之姪。’錫恭按，《爾雅》無此文，當改爲《喪服傳》。葢姑亦不敢以昆弟之子爲子也。凡母黨之尊者，以母推之，則皆母之屬也，如從母是也。至母之昆弟，則不可謂之母矣。不可謂之母，其可謂之父乎？二者皆不可以命名，故聖人更之曰舅。《爾雅》：‘謂我舅者，吾謂之甥。’葢舅亦不敢以姊妹之子爲子也。此先王制名之微意也。",
            "对应经文": "甥。【注】",
            "对应序号": "100123"
        },
        {
            "内容": "【盛氏世佐曰】甥之名不一，故傳釋之云：‘謂吾舅者，吾謂之甥。’明其對舅立文，爲姊妹之子也。《爾雅》云：‘姑之子爲甥，舅之子爲甥。妻之晜弟爲甥，姊妹之夫亦爲甥。’孟子云：‘帝舘甥於貳室。’是壻亦名甥矣。已上諸甥皆與此異，此所謂甥，則《爾雅》云‘男子謂姊妹之子爲出’是也。",
            "对应经文": "甥。【注】",
            "对应序号": "100123"
        },
        {
            "内容": "【《通典》】大唐貞觀年中，八座議奏：‘令舅服同姨小功五月，而律疏舅報於甥服猶三月。謹按，旁尊之服，禮無不報。己非正尊，不敢降也，故甥爲從母五月，從母報甥小功。甥爲舅緦麻，舅亦報甥三月，是其誼矣。今甥爲舅，使同從母之喪，則舅宜進甥以同從母之報，修律疏人不知禮意，舅報甥服，尚指緦麻，於例不通，理須改正，今請修改律疏，舅報甥亦小功。’制可。具《開元禮》。錫恭按，《家禮》原本《小功五月章》爲甥也，爲姊妹之子。《緦麻三月章》，女爲姊妹之子婦也，爲甥婦也。各自分列。曩在禮學館見《明集禮》，其分列與《家禮》同。是其服雖改而姊妹之子之名未與甥混。自明《孝慈錄》於‘姊妹之子’下注云‘即外甥’，而名并混矣。",
            "对应经文": "甥。【注】",
            "对应序号": "100123"
        },
        {
            "内容": "【釋文】壻，息計反，女之夫。",
            "对应经文": "壻。【注】",
            "对应序号": "100124"
        },
        {
            "内容": "【疏】發問之者，怪女之父母爲外親女夫服。答云‘報之’者，壻既從妻而服妻之父母，妻之父母遂報之服。前疑姪及甥之名而發問，此不疑壻而發問者，姪甥本親而疑異稱，故發問。而壻本是疏人，宜有異稱，故不疑而問之也。",
            "对应经文": "壻。【注】",
            "对应序号": "100124"
        },
        {
            "内容": "【《通典》馬融曰】從女來爲己服緦，故報之以緦也。",
            "对应经文": "壻。【注】",
            "对应序号": "100124"
        },
        {
            "内容": "【李氏如圭曰】壻亦有甥名。孟子曰‘帝館甥’是也。《釋親》曰：‘妻之父爲外舅。’",
            "对应经文": "壻。【注】",
            "对应序号": "100124"
        },
        {
            "内容": "【疏】傳發問者，亦怪外親而有服。答云‘從服’，故有此服。若然，上言甥不次言舅，此言婿次即言妻之父母者，舅甥本親，不相報，錫恭按，上甥節傳明云報之也，此何以云不相報？當考故在後別言舅。此婿本疏，恐不是從服，故即言妻之父母也。",
            "对应经文": "妻之父母。",
            "对应序号": "100125"
        },
        {
            "内容": "【《通典》馬融曰】壻從妻而服緦也。",
            "对应经文": "妻之父母。",
            "对应序号": "100125"
        },
        {
            "内容": "【又妻已亡爲妻父母服議】晉穆帝永和中，司徒下問太常云：‘若妻已没，猶應服其父母不？’太常杜潛等答曰：‘何以緦？從服也。明伉儷判對，恭承宗廟，推此言之意，謂不以存亡爲異也。’司徒又問國子博士：‘按，禮云“君母之父母服小功”，傳曰：“君母在則不敢不從服，君母不在則不服。”《喪服小記》曰：“爲君母後者，君母卒則不服其黨。”又曰：“爲母之君母，母卒則不服。”徒從者，所從亡則已也。若母猶然，妻可知矣。今云不以存亡爲異，何所據耶？’博士張憑議曰：‘徒從者，所從亡則已。按，鄭某曰：“謂君母之黨。”又云：“有從重而輕者。”鄭某曰：“妻之父母也。”然則從重而輕與徒從者，本別禮。天子諸侯服妻之父母，明其誼重也。若謂徒從服必同者，則妻從夫，明與夫從妻其正對，寧可復夫沒則已乎？所據君母爲異者，且外祖之服本是親假而恩疏，妻之父母本由誼合。’劉系之問荀訥曰：‘禮云母黨不二服，親無二統故也。以例准其妻黨，不二服明矣。然母有親繼之別，又有出有卒，故服外氏有降殺之理。今妻誼一也，無繼出之殊，今服其黨，孰先孰後耶？’訥答曰：‘妻黨不二服，禮所不載。母黨有出有繼，情事不同。謂前妻雖卒，終當同穴。今妻配己，理無異前，不以存亡爲異也。且禮無其文，當俱有服也。或以爲同於徒從，妻没則不從服。若夫所不服，妾何得於徒從君母之黨耶？’錫恭按，‘君母’當作‘女君’步熊曰：‘妻死更娶，爲前妻父母服不？’答曰：‘此皆徒從服耳，所從亡則已，不服也。’季祖鐘駮曰：‘夫婦應屬從也。又夫婦合葬，皆爲妻，妻之父母不得不服也。’曹述初問范甯曰：‘有人再娶，後妻無父母，而前妻父母亡，當有服不？’甯答曰：‘《禮 小記》云：從服者，所從亡則已。今妻既卒，則無所從，不應服也。’述初又難曰：‘妻爲夫黨，既爲屬從，至於夫卒，服之無虧。妻之父母，而妻卒則已，統例准情，不見其誼。若以妻之父母不得准夫之旁親，實所疑也。《小記》所稱，自謂臣爲君黨，妾子爲君母黨服耳。’甯又答曰：‘世閒行事鮮有同者，此亦無准據，殆是率心而行也。’宋庾蔚之謂：‘夫妻，一體之親，而謂妻之父母徒從，失之甚矣。言應服者，辨之已詳。或疑外氏二統，錫恭按，‘二統’上疑有脫字。則妻之父母亦不宜二。意以爲，母之兩三，親假不同，妻之三四，於己猶一，非其例也。’",
            "对应经文": "妻之父母。",
            "对应序号": "100125"
        },
        {
            "内容": "【又娶同堂姊之女爲妻姊亡服議】晋李嵩《行事記》云：有娶同堂姊子爲婦，婦母亡，不制婦母服，猶制同堂姊服。嘗謂三綱之誼，不可得而無服，多以内外姊妹爲婦，則絶其本服，服絶而情重，何嫌不減從姊之服月數，作婦母之服耶？又以謝沈所言舅爲外舅事，訪魏君思難云：‘舅本緦麻，與外舅之服自可得同。然娶姑之女，姑亡，豈可累降爲三月耶？’太常劉彦祖云：‘譬如父母服本斬齊，至於改葬，而制緦麻也。近羊彭有叔父服，而改葬其父，更叔之服而著改葬之服，此豈以緦麻爲輕也？盖禮所謂以輕爲重者也。姑服雖重，而天下何可無婦之父母乎？禮不可闕，行之何嫌？但當計姑之本服，以心喪居之耳。錫恭按，以上有晉諸儒論辨。‘大唐’以下，杜氏佑所記。大唐永徽元年，制堂外甥雖外姻無服，不得爲婚姻耳。庾氏蔚之因世子不降妻之父母推之，天子諸侯亦服妻之父母。錫恭按，天子諸侯所不絕，則大夫自然不降。彼姑及從父姊服，雖稍重，而天子諸侯得而絕，大夫得而降者也。此制婦母服緦麻，以輕爲重之誼也。庾氏說已錄《小功章》。",
            "对应经文": "妻之父母。",
            "对应序号": "100125"
        },
        {
            "内容": "【《通典》蜀譙周曰】大夫庶子爲妻父母無服，爲其母、妻大功，父沒皆如國人。",
            "对应经文": "妻之父母。",
            "对应序号": "100125"
        },
        {
            "内容": "【李氏如圭曰】此《服問》所謂有從重而輕也。妻之父母，妻服期，而夫從服緦，抑外親以崇己族，故不從降一等之例，雖母黨亦然，加不過小功而已。凡以厭降者，皆降其妻之父母。《服問》曰：‘有從有服而無服，公子爲其妻之父母是也。’《小記》曰：‘世子不降妻之父母。’適子得伸服其妻，故爲其黨亦不降。庾蔚之曰：‘適子服妻之父母，則天子諸侯亦服之矣。母之父母，其服可知。’譙周曰：‘舊說，外祖父母，母之正統，妻之父母，妻之正統。母妻與己尊同，母妻所不降，己亦不降。錫恭按，抑外親以崇己族，亦後世之言，周公制禮無是意也。然外親之服止於是，則任外親而疏宗室，自無此事矣。",
            "对应经文": "妻之父母。",
            "对应序号": "100125"
        },
        {
            "内容": "【成氏曰】婦人謂夫之父母曰舅姑，男子亦謂妻之父母曰舅姑，但加‘外’字耳。夫婦齊體，父母互相敬也。錫恭按，此條錄自《讀禮通考》，成氏未知何人，當考。",
            "对应经文": "妻之父母。",
            "对应序号": "100125"
        },
        {
            "内容": "【徐氏乾學曰】世子不降妻之父母，而公子反無服，何也？豈諸侯可以厭公子，不可以厭世子耶？蓋緣世子得遂其妻服，而公子於妻，則在五服之外，縓冠麻衣，既葬而即除。彼於妻既不服，則妻之父母又何服之有？",
            "对应经文": "妻之父母。",
            "对应序号": "100125"
        },
        {
            "内容": "【盛氏世佐曰】《小記》云‘世子不降妻之父母’，則是服亦上下同　之矣。唯公子大夫之庶子，則不得伸耳。此緦服也，大夫已上不絶者，以妻之父母，君所不臣故也。凡所不臣者，服之如邦人。",
            "对应经文": "妻之父母。",
            "对应序号": "100125"
        },
        {
            "内容": "【《通典》天子不降皇后父母服議】東晉王朔之問范甯云：‘至尊爲后之父有服，不意謂雖居尊位，亦當不以己尊而便降也。’甯答曰：‘王者之於天下，與諸侯之於一國，誼無以異。今謂粗可依準。孝武泰元元年正月，王鎮軍薨，按，即后父也。尅舉哀而不成，出制服三日，僕射以下皆從服。’○宋孝武建安三年，有司奏，義陽王師王偃喪逝，至尊爲服緦麻三月，成服仍即公除，至三月竟，未詳當服除服與不。大學博士王膺之議：‘尊卑殊制，輕重有級。五服雖同，降厭則異。禮，天子止降旁親，外舅緦麻，本在服例，但衰絰不可以臨朝饗，故有公除之儀，雖釋麻襲冕，尚有緦月之制。愚謂，至尊服三月既竟，猶宜除釋。’錫恭按，晉宋故事，天子有公除之制，皆以日易月。此制服三日，雖非古禮，然足證本服緦麻三月也。附錄於末，以著天子不降妻之父母。",
            "对应经文": "妻之父母。",
            "对应序号": "100125"
        },
        {
            "内容": "【疏】云‘外兄弟’者，姑是內人，以出外而生，故曰外兄弟。○傳○傳發問者，亦疑外親而服之，故問也。答云‘報之’者，姑之子既爲舅之子服，舅之子復爲姑之子兩相爲服，故云報之也。",
            "对应经文": "姑之子。【",
            "对应序号": "100126"
        },
        {
            "内容": "【李氏如圭曰】姑之子從於姑而服己，己則報之。",
            "对应经文": "姑之子。【",
            "对应序号": "100126"
        },
        {
            "内容": "【車氏垓曰】己於姑之子女，所謂外兄弟姊妹者也。",
            "对应经文": "姑之子。【",
            "对应序号": "100126"
        },
        {
            "内容": "【疏】傳發問者，亦疑於外親而有服。答‘從服’者，從於母而服之。不言‘報’者，既是母之懷抱之親，不得言報也。錫恭按，疏自‘不言報者’以下非也。信如疏說，從母何以言報乎？舅不言報者，上經已云甥故也。",
            "对应经文": "舅。【注】",
            "对应序号": "100127"
        },
        {
            "内容": "【車氏垓曰】姑，父之姊妹也，舅，母之昆弟也。其親同而服乃不同者，蓋姑之服由父之同氣推之也。故重舅之服，由母之異姓推之也，故輕。",
            "对应经文": "舅。【注】",
            "对应序号": "100127"
        },
        {
            "内容": "【凌氏曙曰】傳曰外親之服皆緦，舅與從母皆當服緦，而不同者，抑有由焉。《小功》‘從母’，傳曰：‘何以小功也？以名加也。’疏以名者，以有母名故加，至小功而舅獨不可以父名者，異姓之人不可謂之父，猶之同姓之人不可謂之母。故父之姊妹謂之姑，而不得以母名。必同姓而後稱父，異姓而後稱母。《曲禮》，天子同姓謂之叔父，異姓謂之叔舅。知異姓不得有父稱。《大傳》，服術有六，三曰名。注：世母叔母之屬，知同姓不得有母名。雷次宗曰：舅情同二人，錫恭按，二人謂外祖、從母。而名理闕無，因故有心而不獲，遂又云：姪字有女，明不及伯叔。甥字有男，見不及從母。是以《周服篇》無姪字，《小功篇》無甥名。唐人見不及此，舅與從母同服，以協人情，而不知先王制服之精誼亡矣。外戚不過緦，雖以母之父母之尊，從母之親，加之不過小功而止。此亦強幹弱枝之誼歟？凌氏又以姪爲姑大功，不同於世父叔父，證甥爲舅不同於從母。錫恭按，爲姑大功者，出降耳，其在室則與世父叔父同，《不杖期章》注已明言之。姑所以得與世父叔父同者，宣氏舒說甚精，凌氏所證非也。爰節錄之。又，凌氏說明經誼多於辨唐制，故錄在《通典》及《日知錄》前。",
            "对应经文": "舅。【注】",
            "对应序号": "100127"
        },
        {
            "内容": "【《通典》】大唐貞觀十四年，太宗謂侍臣曰：‘舅之與姨，親疏相似，而服紀有疏，理未爲得。’集學者詳議。於是魏徵等議曰：‘禮，所以別嫌疑，別同異。隨恩以薄厚，稱情以立文。然舅與姨，雖爲同氣，然則舅爲母族之本，錫恭按，然則二字，非衍即誤姨乃外成他姓。求之母族，姨不與焉。考之經文，舅誠爲重。故周王念齊，稱舅甥之國；秦伯懷晉，切渭陽之詩。在舅服止一時，姨居喪五月。循名求實，逐末棄本，蓋古人或有未達。謹按，舅服緦麻，請與從母同小功。’制可。",
            "对应经文": "舅。【注】",
            "对应序号": "100127"
        },
        {
            "内容": "【顧氏炎武曰】唐人所議服制，似欲過於聖人。嫂叔無服，太宗令服小功；曾祖父母舊服三月，增爲五月；嫡子婦大功，增爲期；衆子婦小功，增爲大功；舅服緦，増爲小功。《新唐書》：初，太宗嘗以同爨緦，而嫂叔乃無服，舅與從母親等而異服。詔侍中魏徴、禮部侍郎令狐德棻等議：‘舅爲母族，姨乃外成他姓，舅服一時，姨乃五月，古人未逹者也。’於是服曾祖父母齊衰三月者，増以齊衰五月；適子婦大功，增以期；衆子婦小功，増以大功；嫂叔服以小功五月，報，弟妻及夫兄同，舅服緦，増以小功。然律疏，舅報甥服，猶緦。顯慶中，長孫無忌以爲，甥爲舅服同從母，則舅宜進同從母，報。又古庶母緦，今無服，且庶母之子，昆弟也，爲之杖齊，是同氣而吉凶異，自是亦改服緦。父在，爲母服期，髙宗增爲三年。婦爲夫之姨舅無服。錫恭按，妻爲夫之從母服緦，詳見《記》‘夫之所爲兄弟服，妻降一等’下，顧氏不分姨舅，亦微誤。元宗令從夫服，又增舅母緦麻，堂姨舅袒免，而宏文館直學士王元感遂欲增三年之喪爲三十六月，《舊唐書 張柬之傳》：何休注《公羊傳》言，魯文公亂聖人制，欲服喪三十六月皆務飾其文，欲厚於聖王之制，而人心彌澆，風俗彌薄。不探其本，而妄爲之增益，亦未見其名之有過於三王也。是故知廟有二主之非，則叔孫通之以益廣宗廟爲大孝者絀矣；知喪不過三年，示民有終之義，則王元感之服三十六月者絀矣；知親親之殺禮所由生，則太宗魏徵所加嫂叔諸親之服者絀矣。《唐書 禮樂志》言禮之失也，在於學者好爲曲説，而人君一切臨時申其私意，以増多爲盡禮，而不知煩數之爲黷也。子曰：‘道之不明也，賢者過之。’夫賢者率情之偏猶爲悖禮，而況欲以私意求過乎三王者哉？《記》曰：始死三日不怠，三月不解，期悲哀，三年憂，恩之殺也。聖人因殺以制節，此喪之所以三年。賢者不得過，不肖者不得不及，此喪之中庸也○貞觀之喪服，開元之廟謚，與始皇之狹小先王之宮廷而作爲阿房宮者，同一意也。",
            "对应经文": "舅。【注】",
            "对应序号": "100127"
        },
        {
            "内容": "【疏】云‘內兄弟’者，對姑之子云，舅之子本在內不出，故得‘內’名也。○傳○傳發問者，亦以外親服之，故問也。答云‘從服’者，亦是從於母而服之。不言報者，爲舅既言從服，其子相於亦不得言報也。錫恭按，疏論不言報之誤，與爲舅同。",
            "对应经文": "舅之子。【",
            "对应序号": "100128"
        },
        {
            "内容": "【《通典》馬融曰】姑之子爲舅之子服，今之中外兄弟也。",
            "对应经文": "舅之子。【",
            "对应序号": "100128"
        },
        {
            "内容": "【又曰】從其母來服舅之子緦。",
            "对应经文": "舅之子。【",
            "对应序号": "100128"
        },
        {
            "内容": "【李氏如圭曰】從於母而服，故對姑之子而名‘內兄弟’。",
            "对应经文": "舅之子。【",
            "对应序号": "100128"
        },
        {
            "内容": "【車氏垓曰】己於舅之子女，所謂內兄弟姊妹者也。",
            "对应经文": "舅之子。【",
            "对应序号": "100128"
        },
        {
            "内容": "【敖氏繼公曰】此與姑之子相爲，皆男女同也。子爲母黨服，止於外祖父母、從母、舅、舅之子、從母之子耳，其餘則無服也。外祖父母、　從母、舅，與母爲一體，至親也，故從服。舅之子與從母昆弟，則以其爲尊者至親之子，而在兄弟之列，不可以無服，故或以從服，或以名服也。",
            "对应经文": "舅之子。【",
            "对应序号": "100128"
        },
        {
            "内容": "【徐氏乾學曰】程子曰：‘報服，若姑之子爲舅之子服。’乾學按，姑之子爲舅之子，是從服。舅之子爲姑之子，方是報服。",
            "对应经文": "舅之子。【",
            "对应序号": "100128"
        },
        {
            "内容": "【疏】夫之姑姊妹，成人，婦爲之小功，長殤降一等，故緦麻也。",
            "对应经文": "夫之姑姊妹",
            "对应序号": "100129"
        },
        {
            "内容": "【《通典》馬融曰】成人服小功，長殤降一等，故服緦也，中下殤降一等，錫恭按，中下殤當降二等，‘一’字誤。無服也。禮，三十乃娶，而夫之姊殤者，關有畏厭溺者。",
            "对应经文": "夫之姑姊妹",
            "对应序号": "100129"
        },
        {
            "内容": "【又】陳詮曰夫未三十而娶，故有姊殤然矣。夫雖未二十，則成人。",
            "对应经文": "夫之姑姊妹",
            "对应序号": "100129"
        },
        {
            "内容": "【又】孔倫曰：蓋以爲違禮早娶者，制非施畏厭溺也。",
            "对应经文": "夫之姑姊妹",
            "对应序号": "100129"
        },
        {
            "内容": "【又】吴徐整問射慈曰：‘古者三十而娶，何緣當服得夫之姊殤服？經文特爲士作，若說國君，皆別言君若公。’慈答曰：‘三十而娶，禮之常制也。古者七十而傳宗事與子，年雖幼，未滿三十，自得少娶，故《曾子問》曰：宗子雖七十，無無主婦。此言宗子已老，傳宗事與子，則宜有主婦。’",
            "对应经文": "夫之姑姊妹",
            "对应序号": "100129"
        },
        {
            "内容": "【敖氏繼公曰】夫之姊無在殤者，此云‘姊’，蓋連‘妹’而立文爾。古者三十而娶，何夫姊之殤之有？",
            "对应经文": "夫之姑姊妹",
            "对应序号": "100129"
        },
        {
            "内容": "【疏】云‘諸祖父者，夫之所爲小功’者，妻降一等，故緦麻者，曹氏元弼曰：‘者’上脫‘云報’二字以其本疏，兩相爲服，則生報名。云‘從祖祖父母，外祖父母’者，此依《小功章》夫爲之小功者也。云‘或曰曾祖父母’者，或人解諸祖之中兼有夫之曾祖父母。凡言‘報’者，兩相爲服。‘曾祖爲曾孫之婦無服，何得云報乎？’鄭破或解也。云‘曾祖父母正服小功，妻從服緦’者，此鄭既破或解，更爲或人而言。若今本不爲曾祖齊衰三月，而依差降服小功，其妻降一等，得有緦服。今既齊衰三月，明爲曾孫妻無服。錫恭按，疏末段誤，沈氏彤辨之，說錄下。",
            "对应经文": "夫之諸祖父",
            "对应序号": "100130"
        },
        {
            "内容": "【《通典》既述注而綴之曰】於夫皆有名，於己從輕遠，故不復條目而總言諸祖也。阮氏元《校勘記》以此爲杜氏所附益。",
            "对应经文": "夫之諸祖父",
            "对应序号": "100130"
        },
        {
            "内容": "【黃氏幹曰】凡言報者，皆兩相爲服。以夫之外祖父母報推之，則外祖父母爲女子子之子之妻緦麻。又以夫之從祖、祖父母報推之，則兄弟之孫婦緦麻。錫恭按，此條從盛氏《集編》錄出，未考得其所本。",
            "对应经文": "夫之諸祖父",
            "对应序号": "100130"
        },
        {
            "内容": "【沈氏彤曰】鄭云‘諸祖父母’者，夫之所爲小功，從祖祖父母、外祖父母。彤按，馬季長云：‘從祖祖父母，旁尊，故報也。’愚以外祖父母正尊而外親，故亦報也。又，經雖但言諸祖父母，然從祖父母視此矣。敖以爲文誤且脱者非。敖曰：‘夫之所爲小功者，則妻爲之緦。若於夫之祖父母之行而服此者，惟其從祖祖父母耳，似不必言諸。然則此經所指者，其夫之從祖祖父母及從祖父母與？但言諸者，疑文誤且脫也。’鄭又云：‘或曰曾祖父母，曾祖於曾孫之婦無服，而云報乎？曾祖父母正服小功，妻從服緦。’彤按，鄭意葢以曾祖爲曾孫服緦，於其妻降一等則無服，故不得云報。然曾孫婦於夫之曾祖父母固從服緦，以夫爲曾祖父母雖齊衰三月，而正服則小功，妻從服，降一等，則宜緦也。正服猶云本服。賈以下二句爲反言，以明曾孫妻之無服，失鄭意矣。",
            "对应经文": "夫之諸祖父",
            "对应序号": "100130"
        },
        {
            "内容": "【吳氏廷華曰】此夫之小功之親，故妻爲之緦也。小功之諸祖父母，從祖祖父母也。敖氏益以從祖父母，則父行非祖父行也。錫恭按，吳氏不數外祖父母亦非，今節取。",
            "对应经文": "夫之諸祖父",
            "对应序号": "100130"
        },
        {
            "内容": "【褚氏寅亮曰】從祖祖父母及從祖父母自是兩輩，安得以‘諸’字賅之？依注，從祖祖父母及外祖父母之說，爲是同是祖行，可統言諸也。夫之外祖父母，妻亦服乎？據《服問》：‘有從無服而有服，公子之妻爲公子之外兄弟。’注云：‘爲公子之外祖父母、從母緦麻。’疏云：‘此等皆小功之服，凡小功者，皆謂爲兄弟。同宗直稱兄弟，外族稱外兄弟也。’則不特服夫之外祖父母，并服從母矣。’",
            "对应经文": "夫之諸祖父",
            "对应序号": "100130"
        },
        {
            "内容": "【江氏筠曰】敖以從祖父母入諸祖內，其於服固是矣，而‘祖’字則涉假借。",
            "对应经文": "夫之諸祖父",
            "对应序号": "100130"
        },
        {
            "内容": "【段氏玉裁曰】注曰‘諸祖父母者，夫之所爲小功從祖祖父母、外祖父母’，程氏瑶田極言外祖父母當爲從祖父母，説云：‘前《小功章》連言從祖祖父母、從祖父母，故此疏云“夫爲之小功”者也。據疏之文氣，是從祖，非外祖。’玉裁竊以爲不然。凡云‘諸’者，皆非一之詞。經云‘諸祖父母’，故注舉從祖祖父母、外祖父母。兩祖父母皆見《小功章》，兼舉内親、外親，固有此例。如傳云‘爲人後者爲所後之祖父母、妻、妻之父母昆弟昆弟之子，若子’是也。記云‘夫之所爲兄弟服，妻降一等’，‘爲人後者於所爲後之子、兄弟，若子’，錫恭按，此段氏襲戴氏之訛，辨見記此等兄弟皆兼内外親言，謂鄭以從祖祖父母關從祖父母，以外祖父母關從母，則可必謂外祖系從祖之誤，恐不其然。假令注作‘從祖祖父母、從祖父母’，則經當云‘諸祖父母、諸父母’，立文殊非，況謂從祖祖父母爲諸祖父母，謂從祖父母爲諸父母，亦尚非。文體不嫌於關族祖父母、族父母在内乎？程氏又云：‘據傳，外親之服皆緦，爲外祖父母小功者，以尊加也。其夫本加服，妻亦不當服緦。若夫服緦，則夫之從母以名加者，妻亦當從服緦耶？’今按，程此説未是。《服問》曰：‘有從無服而有服，公子之妻爲公子之外兄弟。’注云：‘謂爲公子之外祖父母、從母緦麻。’然則妻爲夫之外祖父母、從母緦麻，固不可易，男子爲外祖父母、從母小功，旣以尊加、名加，列正服矣。妻降一等緦麻，何爲其不可也？且如夫之世父母、叔父母，亦是以旁尊加而期服，其妻亦降一等大功，何不云以加而期服者，其妻不必大功耶？且女君之黨，妾猶服之，見《雜記》‘公妾、大夫之妾得爲其父母遂’。公子厭於君，不服其外祖父母、從母，公子之妻則從無服而有服，是不可以因經無爲夫之祖父母、錫恭按，‘祖’上脫‘外’字從母明文，而於《喪服》、《服問》之注槩不信也。男子爲祖父母、世叔父母期，婦人爲夫之祖父母、世叔父母大功；男子爲外祖父母、從母小功，婦人爲夫之外祖父母、從母緦麻。是夫之父族、母族竝重，而又分等差之理也。如謂妻於夫之外祖父母、從母無服，是有夫之父族，而無夫之母族也。夫之母族三：母之父母也，母之昆弟也，母之女昆弟也。夫於外祖父母、從母皆小功，故從服緦。夫於母之昆弟緦，故妻無服。程氏又云：‘檢記文“夫之所爲兄弟服，妻降一等”條下，賈疏云“妻從夫服其族親，卽上經夫之諸祖父母，見於《緦麻章》”，據此“族親”字，則注疏兩“外”字爲“從”字之譌，無疑矣。’今按，此亦不然。疏方以夫之諸祖父母見《緦麻章》，夫之世叔父母見《大功章》，皆爲夫之族親，何嘗專蒙‘夫之諸祖父母’一條耶？從祖祖父母、外祖父母、從母，皆夫小功、妻緦麻，是謂降一等也。記文校經文尤賅，若夫所爲緦麻者，則妻降一等，固無服矣。涵泳全經注疏，本無譌字，程氏書至精，此其千慮之一失也。又按，鄭君注云：‘夫之所爲小功，從祖祖父母、外祖父母。或曰曾祖父母，曾祖於曾孫之婦無服，而云報乎？外祖父母正服小功，妻從服緦。’此鄭以‘外祖父母’正或説‘曾祖父母’之非。云外祖父母正服小功者，見經《小功章》；云曾孫之婦無服者，以爲庶孫婦緦麻，見《緦麻章》，決之孫婦緦，則曾孫婦無服可知。鄭注極明，唐初本譌爲‘曾祖父母正服小功’，而賈氏因誤附會，甚爲不通。錫恭按，段氏校注第二‘曾祖父母’，謂當作‘外祖父母’，非也。許氏宗彥辨之，說錄於後程氏又曰：‘外孫爲外祖父母小功，外祖父母爲外孫緦麻，不報以小功。今外孫婦爲夫之外祖父母緦麻，外祖父母報以緦麻，與報其外孫者不别，恐無此服例。’今按，程説又不然。外祖父母以尊不報外孫小功，至於外孫之婦，恩甚輕，爲我緦麻則已過矣，我置之無服，非情也。是其勢不得不與外孫同服也。所謂窮則變，變則通也。且如世母、叔母爲夫之昆弟之子期，是亦不得不報者也。",
            "对应经文": "夫之諸祖父",
            "对应序号": "100130"
        },
        {
            "内容": "【許氏宗彥曰】曾祖父母齊衰三月，是尊尊之誼，其正服是小功。若外祖父母小功，乃是加服，其正服當緦。此明載上傳，鄭氏不誤，段說非也。",
            "对应经文": "夫之諸祖父",
            "对应序号": "100130"
        },
        {
            "内容": "【胡氏培翚曰】此注疑竇頗多。據《校勘記》之說，則‘從祖祖父母’下當有‘從祖父母’四字；據程氏瑤田說，則‘外祖父母’爲‘從祖父母’之譌，第二個‘曾祖父母’亦爲‘從祖父母’之譌；據段氏玉裁說，則當依今本作‘從祖祖父母、外祖父母’，而第二個‘曾祖父母’爲‘外祖父母’之譌。三說似段得之，而亦未盡是。蓋程氏以諸祖爲指從祖祖父母、從祖父母二者，其說本於敖氏。吳氏廷華、江氏筠、褚氏寅亮、沈氏彤數說，錫恭按，已見前皆與段略同，明‘諸祖’中不得有從祖父母也。其引《服問》以證爲夫之外祖父母服尤確。錫恭按，謂褚氏至注末‘曾祖父母正服小功’云云，似可依原文解，不必改‘曾’爲‘外’，蓋鄭意以夫服小功者，妻從服降一等緦，而從祖祖父母、外祖父母，夫皆服小功，故以夫之諸祖爲指二者言也。而又云‘或曰曾祖父母，曾祖於曾孫之婦無服而云報乎’者，緣當時有人解諸祖兼曾祖在內，故鄭駁之，謂經明云‘報’，若以爲曾祖，則於曾孫婦無服，何得云報乎？又云‘曾祖父母正服小功，妻從服緦’者，此因妻爲夫之曾祖父母服，經無明文，故因或說而并明之，恐人疑曾孫婦於夫之曾祖亦無服也。若如段說，改‘曾’爲‘外’，則外祖父母夫服小功，上已言之，何用複說乎？但曾孫爲曾祖齊衰三月，而鄭云正服小功者，鄭意以高祖、曾祖皆有小功之差故也。說具《齊衰三月章》。",
            "对应经文": "夫之諸祖父",
            "对应序号": "100130"
        },
        {
            "内容": "【鄭氏珍曰】此經爲夫之祖行服也。‘諸’，眾也。‘祖父母’三字連文，‘諸祖父母’猶言衆祖父母也，括父行曰諸父，括祖行曰諸祖父。注‘夫之所爲小功，從祖祖父母、外祖父母’十五字作一句讀，鄭意，夫之所爲，妻降一等。夫於諸祖父母中之族祖父母，己服緦，則妻無服。獨此兩祖父母，夫服小功，妻合降而服緦，故曰‘諸祖父母’者，夫之從祖祖父母、外祖父母也。必曰‘夫之所爲小功’者，眀妻從服所由降也。‘或曰曾祖父母’者，是馬融注說。馬注云：‘妻爲夫之諸祖父母服，所服者四，其報者二。曾祖正小功，故妻服緦，不報也。從祖祖父旁尊，故報也。其云服四者，分祖曾兩父母計之。’萬氏斯同不識，反以爲不明指其人，而以曾祖父母、從祖祖父母、從祖父母、外祖父母解之，失馬氏意，且舉從祖父母是父行，亦與敖君善以後同失‘曾祖於曾孫婦無服，而云報乎’者，鄭以經文祖父爲子孫之婦推之。父爲長子斬，其婦大功；爲眾子期，其婦小功；祖爲適孫期，其婦小功；爲庶孫大功，其婦緦麻。服子孫婦，視其夫，皆降二等。曾祖旣爲曾孫服緦，則其婦無服，明矣。無服，卽與經云‘報’不合，是諸祖中不得有曾祖，馬氏非也。且經云‘諸祖’，明系祖行，已不得上包曾祖。又，‘報’字通諸所服者而言，有報有不報，亦與經違。康成不睱一一破之也。曾祖父母正服小功，妻從服緦者，鄭意旣破舊解，而爲夫之曾祖服制終不見，因於此著之，必曰‘正服小功’者，明妻之緦所由降，猶上文必曰‘夫之所爲小功’也。疏蓋失注意。此注如此讀之，本無可疑，自賈氏誤會，後益穿鑿。敖氏以經言‘諸’者疑文誤且脫，猶顧行輩，不敢質言。至徐氏乾學，乃謂諸祖父母卽《小功章》‘從祖祖父母、從祖父母’，程氏瑶田因以注疏‘外祖父母’皆‘從祖父母’之譌，而阮氏元據《通典》，謂注‘從祖祖父母’下當補‘從祖父母’，皆忘從祖父母爲父行，經所言者爲祖行，與敖氏增岀從祖父母同一刺謬。段氏玉裁又謂注‘曾祖父母正服小功，妻從服緦’之‘曾祖’當作‘外祖’，不思此經眀在緦服下。注之上文明云‘夫之所爲小功，從祖祖父母、外祖父母，而又云‘外祖父母正服小功，妻服緦’，不無謂乎？且上旣據兩人，此又何以止及外祖也？吳廷華解‘諸祖父母’，止據‘從祖祖父母’，云外祖於外孫不言報，則外孫婦可知，意以外祖於外孫婦無服，不合‘報’字，不思經旣言‘諸’，不得以一從祖祖父母當之，且經文稱謂前後一定，從祖祖父易稱諸祖父，不見他經，先與本經例不合。服言報，必兩服相等。爲外祖小功，爲外孫緦，自不得言報，何得執外祖於外孫不言報，遂定於外孫婦無服乎？古人服制，各有深意，爲母家服舅旣緦矣，爲舅之子亦緦，不由舅降而無服，則外祖於女家爲外孫旣緦，爲外孫婦亦緦，不由外孫降而無服，原不可以本宗之服祖爲孫婦視其夫降二等例之，可知。外祖服外孫婦，自定以此經爲實，《政和禮》、《書儀》、《家禮》、《明會典》、今律，亦並云爲外孫婦緦是也。顧强云無服以異鄭誼乎？○又按，程瑶田以妻不從服夫之母黨，至不信《服問》‘公子之妻爲公子之外兄弟’明白可據之文，而謂彼經爲駁雜，謂彼注外兄弟爲外祖父母從母者，與此經姑之子稱外兄弟相違，係鄭望文逆料，不知姑之子稱外兄弟，此所謂先生爲兄，後生爲弟者也。如長於己則曰外兄，幼於己則曰外弟，是同行之定名。外祖從母爲外兄弟，此乃傳所謂小功以下爲兄弟，及《記》中諸言兄弟者也。以別於族親，故曰‘外’，兩文語同誼別，注有何違耶？程氏力伸己說，至禮經都不可信，悖矣。",
            "对应经文": "夫之諸祖父",
            "对应序号": "100130"
        },
        {
            "内容": "【疏】前章不云‘君母姊妹’，而云‘從母’者，以其上連君之父母故也。《校勘記》引浦鏜云，‘君’下脫‘母’字。此‘昆弟’單出，不得直云‘舅’，故云‘君母之昆弟’也。○傳○傳發問者，怪非己母而服之。答云‘從服’者，雖本非己親，敬君之母，曹氏元弼曰：‘之’字衍。故從於君母而服緦也。○注○云‘君母在則不敢不從服，君母卒則不服也’者，君母之昆弟從服，與君母之父母，故亦同取於上傳解之也，《校勘記》曰：‘同’字誤在‘故亦’下。皆徒從，故所從亡則已也。",
            "对应经文": "君母之昆弟",
            "对应序号": "100131"
        },
        {
            "内容": "【《通典》馬融曰】妾子爲嫡夫人昆弟服也。君母卒則不服也。○從，母在爲之服。",
            "对应经文": "君母之昆弟",
            "对应序号": "100131"
        },
        {
            "内容": "【李氏如圭曰】以其徒從，故經每別出之。",
            "对应经文": "君母之昆弟",
            "对应序号": "100131"
        },
        {
            "内容": "【方氏苞曰】君母之父母、兄弟，妾子皆爲之服，而不報，何也？以是知妾子之服，乃與君母同其憂，而誼不起於其父母、兄弟也。若女君之父母、兄弟，而使爲女之庶子服，則不論女之存亡，而情無由生，誼亦無所處。以是知先王制禮，雖緦、小功之輕服，亦必縁哀心之感，以爲之質，而非徒外之文也。錫恭按，方氏說善矣，而與旁尊必報之例相違，俟考。",
            "对应经文": "君母之昆弟",
            "对应序号": "100131"
        },
        {
            "内容": "【黃氏丕烈曰】注‘舅服之’，謂以服舅者服之也。",
            "对应经文": "君母之昆弟",
            "对应序号": "100131"
        },
        {
            "内容": "【疏】從父昆弟之子之長殤，昆弟之孫之長殤，此二人本皆小功，故長殤在緦麻，中殤下殤，無服。",
            "对应经文": "從父昆弟之",
            "对应序号": "100132"
        },
        {
            "内容": "【《通典》馬融曰】成人小功，長殤降一等，故服緦也。",
            "对应经文": "從父昆弟之",
            "对应序号": "100132"
        },
        {
            "内容": "【敖氏繼公曰】此從祖父、從祖祖父爲之服也。然則從族祖母、從祖母亦當服之矣。",
            "对应经文": "從父昆弟之",
            "对应序号": "100132"
        },
        {
            "内容": "【吳氏廷華曰】此皆應報。錫恭按，從祖父之長殤已見經，此爲從祖祖父之長殤發也。",
            "对应经文": "從父昆弟之",
            "对应序号": "100132"
        },
        {
            "内容": "【疏】夫之從父昆弟之妻，同堂娣姒，降於親娣姒，故緦也。○傳○‘何以緦’，發問者，以本路人，夫又不服之，今相爲服，故問之。答云‘以爲相與同室則生緦之親焉’者，以大功有同室同財之誼，故云‘相與同室則生緦之親’焉。云‘長殤中殤降一等，下殤降二等’者，即云‘齊衰之殤中從上’，乃是婦人爲夫之族著殤法，曹氏元弼曰：‘殤’下脫‘服’字則此一等、二等之傳，雖文承上男子爲殤之下，要此傳爲下婦人著殤服而發之。若云《校勘記》云：‘若’下《通解》有‘然’字長殤中殤降一等者，據下齊衰中殤從上，在大功也。下殤降二等者，亦是齊衰下殤在小功者也。○注○云‘同室者，不如居室之親也’者，言同室者，直是舍同，未必安坐。言居者，非直舍同，又是安坐，以上《小功章》親娣姒婦發傳而云‘相與居室’，此從父昆弟之妻相爲，即云‘相與同室’，是親疏相並。同室不如居室中，故輕重不等也。云‘齊衰大功皆服其成人也’者，以其無殤在齊衰之服，明據成人。齊衰既是成人，明大功亦是成人可知也。云‘大功之殤中從下，則小功之殤亦中從下’者，則舉上以明下。上《殤小功》注云‘大功之殤中從上’，則齊衰之殤亦中從上。彼注舉下以明上，皆是省文之誼，故言一以包二也。云‘此主謂妻爲夫之親服也’者，此傳又承‘婦人在夫家相爲著服’之下。又上文《殤小功章》已發，傳據大功、小功，不據齊衰，以其重，故據男子爲殤服而言。此不言小功，上取齊衰對大功，以其輕，故知婦人誼服爲夫之親而發也。云‘凡不見者，以此求之’者，以其婦人爲夫之親，從夫服而降一等，而經傳不見者，以此求也。事意盡可知。前章注爲大夫而言，曹氏元弼曰：‘大’當爲‘丈’此章更爲婦人出，故兩處並見也。",
            "对应经文": "爲夫之從父",
            "对应序号": "100133"
        },
        {
            "内容": "【《通典》馬融曰】娣姒以同室相親，生以縗緦之服。錫恭按，下句‘以’字衍。",
            "对应经文": "爲夫之從父",
            "对应序号": "100133"
        },
        {
            "内容": "【李氏如圭曰】《檀弓》曰：同爨緦，大功同居同財，故從父昆弟之妻相爲緦。今人謂從父昆弟爲同堂，本此。",
            "对应经文": "爲夫之從父",
            "对应序号": "100133"
        },
        {
            "内容": "【敖氏繼公曰】《小功章》云：‘夫之姑姊妹娣姒婦，報。’是章惟見此服，不及夫之從父姊妹者，文不具耳。",
            "对应经文": "爲夫之從父",
            "对应序号": "100133"
        },
        {
            "内容": "【胡氏培翚曰】云‘同室’者，不如居室之親也者，以上《小功章》‘娣姒婦’傳云‘相與居室中’，此傳云‘相與同室’，明是親疏不同，蓋同室者乃大功同門共財之親，居室者則期之親，朝夕與居者也。故彼小功，而此則緦也。",
            "对应经文": "爲夫之從父",
            "对应序号": "100133"
        },
        {
            "内容": "【《通典》并述《小功章》傳主謂丈夫之爲殤者服，此傳主謂妻爲夫之親服，而綴之曰】五服之中，親者上附，疏者下附。",
            "对应经文": "爲夫之從父",
            "对应序号": "100133"
        },
        {
            "内容": "【李氏如圭曰】此例發於爲夫黨之下，知服夫黨之殤則然也。",
            "对应经文": "爲夫之從父",
            "对应序号": "100133"
        },
        {
            "内容": "【敖氏繼公曰】婦人爲本族之殤服，其降之等亦與丈夫同。",
            "对应经文": "爲夫之從父",
            "对应序号": "100133"
        },
        {
            "内容": "【盛氏世佐曰】齊衰之親中從上者，皆降一等爲大功也。大功之殤中從下者，皆降二等爲緦麻也。婦人於夫族旁親，其情少疏，故其中殤之進退比本族差一服也。",
            "对应经文": "爲夫之從父",
            "对应序号": "100133"
        },
        {
            "内容": "【褚氏寅亮曰】此雖兼丈夫爲大功以上之殤，婦人爲夫族齊衰之殤在內，而意實起下齊衰之殤二句，故疏言爲下婦人著殤服而發之也，何敖氏言不宜在此乎？長殤、中殤降一等，下殤降二等。敖曰：此主言丈夫爲大功以上之殤，婦人爲夫族齊衰之殤也不宜在此，蓋脫文也。婦人服殤發凡於末者，以別於男子。",
            "对应经文": "爲夫之從父",
            "对应序号": "100133"
        },
        {
            "内容": "【凌氏曙曰】程瑤田謂，喪服長殤、中殤降一等云云，‘四語皆經文，說者以其綴《緦麻章》後，遂誤以爲《緦麻》卒章之傳，不知傳皆憑經說誼，無憑空立誼之例。’以爲鄭不得其指，又不明爲齊衰之殤發例也。按，《喪服》，‘爲夫之從父昆弟之妻’，此獨非經乎？下文傳曰云云，正是依經立誼，而程乃以爲憑空立誼，何耶？程言爲《大功》、《小功》兩殤服章發例，而乃附於《緦麻》之卒章，何也？程云，又知兩殤服章專主於齊衰之殤而制之也。夫齊衰之長殤降一等，已入《殤大功章》矣，齊衰之下殤降二等，已入《殤小功章》矣，更無須復爲齊衰發例也。而《緦麻》之卒章傳又有齊衰之殤云云者，一則主乎男子，一則主乎婦人，前後不嫌重複也。況傳例一發於‘從父昆弟丈夫’之下，一發於婦人爲夫之親之服下，故知其誼然也，竝非鄭氏强分，以一例爲兩例也。",
            "对应经文": "爲夫之從父",
            "对应序号": "100133"
        },
        {
            "内容": "【胡氏培翚曰】程氏《喪服足徵記》駁鄭注，以此四句爲經，沈氏垚取之，而張氏履辨之，今録其說於後。沈氏垚云：‘程易疇《足徵記》駁鄭注處，精確不刊。如《緦麻章》末，長殤、中殤降一等四句乃經文。所謂齊衰之殤，大功之殤、小功之殤即據殤服而言。成人服齊衰者，其長、中殤降在大功，而爲大功之殤，故大功之殤中從上，即齊衰之殤中從上也。成人服大功者，其長殤降在小功，而爲小功之殤，其中殤則從下殤而降在緦麻，所謂小功之殤中從下也。故小功之殤中從下，即大功之殤中從下也。鄭誤經爲傳，謂皆據成人，以前爲主丈夫爲殤者服，後主婦人爲殤者服，改庶孫之中殤爲下殤，謬。’張氏履云：‘案，此條乃程氏之誤，非鄭氏之謬也。齊衰之殤中從上者，降在大功，謂大功之殤中從上，即齊衰之殤中從上，其說無所閡。若大功之殤中從下，其長殤乃小功，而中從下入緦麻，則當云緦麻之殤中從下，蓋據本服之降而言，則長中下皆可冠以本服。若即據殤服而言，則長中殤在大功者，可云大功之殤，而下殤在小功者，即不得云大功之殤。長殤在小功者，可云小功之殤，而中從下入緦麻者，即不得云小功之殤。今中從下非小功，而冠以小功，則小功其本服也。然則大功之殤中從上，大功亦本服也。程氏說看似直截，而細案之，文誼已不甚通如此。’又云：‘丈夫婦人爲齊衰之殤，長中降一等，下降二等，其爲中從上也，並見《大小功章》，惟丈夫爲大功之殤，中亦從上，而爲人後者爲其昆弟、從父昆弟之長殤，在《小功章》，爲其從父昆弟之下殤錫恭按，此句‘其’字衍在《緦麻章》，而中殤獨未見，故傳以發之。至於婦人爲夫族大功之殤，則《小功章》爲夫之叔父之長殤、《緦麻章》爲夫之叔父之中殤下殤已明見中之從下，故於兩章爲夫之叔父下不復發傳，而又恐人疑其與大功之殤中從上之文不合也，故於《緦麻章》末婦人爲夫族服之後總發長殤中殤降一等、下殤降二等、齊衰之殤中從上，以見婦人爲夫族之與丈夫同者，又發大功之殤中從下，以見婦人爲夫族之與丈夫異者，因欲明其異者，遂自其同者而統言之，所以辭備而成文也。若如程氏說，以長殤中殤四句爲經文，則中殤之從上、從下，經已明著其例，而《小功章》‘爲人後者爲其昆弟、從父昆弟之長殤’不見中殤，明是大功之殤中從下者，又何容發問，而贅此異名同實之傳？即發問，亦但荅以中從下也，即與經例前後相應，而其誼已大明，又何容辭費轉滋後人之疑乎？且果小功之殤即指殤服，試曲爲解曰：此小功之殤長殤也，其中則從下，而入緦麻也，而昆弟之子、女子子，夫之昆弟之子、女子子之下殤，亦皆小功之殤也，而其中乃並從上，而在《大功章》，亦與小功之殤中從下之文相戾。程氏之說，其不可通又有如此者。又云婦人爲本宗降服也，故其爲殤服與丈夫同。爲夫之親從服也，故其爲殤服與丈夫異。惟大夫之妾爲庶子之殤中從上，與主爲丈夫之例不協。然此所謂妾爲君之黨服得與女君同者，不足以爲難，至小功以上，妻亦有降一等者，如爲夫之世叔父母是也。齊衰之殤較重，故中從上不異，而於大功之殤獨異。大功之長殤稍重，亦不可異。下殤則已再降矣，故獨於中殤爲異。先王制禮之意精矣，密矣。’案，以上俱見張氏履《喪服足徵記辨誤》內，其申明注誼、駁正程說，詳矣，是矣。淩先生《禮經釋例》云：‘近有謂此四句爲《喪服》經文，誤入傳中者，無端平地起波，噓宋儒錯簡之燼，其風不可長也。’案，此亦是駁《足徵記》之說，淩先生與程同邑，同講學者，故不欲顯㡿其名也。",
            "对应经文": "爲夫之從父",
            "对应序号": "100133"
        },
        {
            "内容": "【鄭氏珍曰】明郝敬以爲，前之大功、小功，以殤降服言；後之齊衰、大功，以成人本服言。其實是一。程氏瑤田更據以痛詆鄭說，而以《緦麻章》傳末四語爲本是經文，別爲一章，鄭誤以爲傳。愚謂，如郝說，傳於《殤小功章》發三殤總例，已明括極矣。《緦麻章》復言之，何耶？且復言者，又在婦人之服傳末，誼不附經，空懸數語，又何耶？是先後兩傳斷非並主男子服殤，又明矣。瑶田堅信郝氏，想亦致疑，及此因杜撰誤經作傳之說。如其言，四語果是經，則經明云大功之殤中從下矣，從父昆弟是大功之親，所以不見中殤者，自然知是從下傳，何待作問荅呶呶言之，且又改經之齊衰、大功爲大功、小功，令經傳差亂，求眀反惑，子夏不幾成醉夢耶？是卒章傳末四語決非經文，又明矣。錫恭按，子尹先生駁郝氏、程氏之說善矣，而其所自爲說，以長殤中殤降一等，下殤降二等爲婦人爲母家之殤，中皆從上，何其較丈夫更重耶？恐不若吳江張氏說之當也。又以祖母爲庶孫從夫家殤服例，姑爲姪從母家殤服例。《緦麻章》經云：‘庶孫之中殤，夫家中從下也。’云姪之下殤，母家中殤降一等，自在小功也。竊考嫁姑爲殤姪，大功之殤也。張氏所云，婦人爲本宗與丈夫同，故中殤從上也，而凡服子若孫者，父與母同。成人既然，殤服何獨不然耶？以此證婦人爲夫家母家之分，非也。且如《私箋》說，仍不從鄭君‘庶孫中殤，“中”當爲“下”也’，。與程、郝兩說無甚異，而庶孫之中殤云者，主爲祖母言，而不主爲祖父言，恐經無此例也。",
            "对应经文": "爲夫之從父",
            "对应序号": "100133"
        },
        {
            "内容": "【曹氏元弼曰】此齊衰當指妻服，齊衰長中殤降大功，下殤降小功者言。胡氏以齊衰爲夫之齊衰，妻從服本大功，長中殤小功，下殤緦麻，則於殤《小功章》‘爲夫之叔父之長殤’、此章‘爲夫之叔父之中殤下殤’之文不可通矣。胡氏之精而猶有此失，信乎治《喪服》之難也。",
            "对应经文": "爲夫之從父",
            "对应序号": "100133"
        },
        {
            "内容": "【疏】《儀禮》諸篇有《記》者，皆是記經不備者也。作《記》之人，其疏已在《士冠篇》。",
            "对应经文": "爲夫之從父",
            "对应序号": "100133"
        },
        {
            "内容": "【《士冠禮》疏】凡言記者，皆是記經不備，兼記經外逺古之言。鄭注《燕禮》云：後丗衰微，幽厲尤甚，禮樂之書，稍稍廢棄，蓋自爾之後有記乎？又案，《喪服》記，子夏爲之作傳，不應自造，還自解之，記當在子夏之前，孔子之時，未知定誰所録。",
            "对应经文": "爲夫之從父",
            "对应序号": "100133"
        },
        {
            "内容": "【釋文】縓，七絹反，范，倉亂反。緣，以絹凡，下及注同。",
            "对应经文": "公子爲其母",
            "对应序号": "100134"
        },
        {
            "内容": "【疏】云‘練冠麻，麻衣縓緣’者，以練布爲冠，麻者，以麻爲絰帶。又云麻衣者，謂白布深衣。云縓緣者，以繒爲縓色，與深衣爲領緣。‘爲其妻縓冠’者，以布爲縓色，爲冠。‘葛絰帶’者，又以葛爲絰帶。云‘麻衣縓緣’者，與爲母同。皆既葬除之者，與緦麻所除同也。○注○云‘公子君之庶子也’者，則君之適夫人第二已下，及八妾子皆名庶子。云‘其或爲母，謂妾子也’者，以其適夫人所生第二已下，爲母自與世子同，故知爲母妾子也。云‘麻者緦麻之絰帶也’者，以經有二‘麻’，上‘麻’爲首絰、腰絰，知一‘麻’而含二絰者，《斬衰》云‘苴絰’，鄭云‘麻在首在要皆曰絰’，故知此經亦然。知如緦之麻者，以其此言‘麻’，緦麻亦云‘麻’，又見《司服》‘吊服環絰’，鄭云‘大如緦之絰’，則此云子爲母，雖在五服外，絰亦當如緦之絰，故鄭以此麻兼緦言之也。云‘此麻衣者，如小功布深衣’，知者，案士之妾子，父在爲母期，大夫之妾子，父在爲母大功，則諸侯妾子，父在小功，是其差次，故知此當小功布也。云‘爲不制衰裳，變也’者，此《記》不言衰，明不制衰裳。變者，以其爲深衣，不與喪服同，故云‘變’也。《詩》云‘麻衣如雪’者，彼麻衣及《禮記 檀弓》云‘子游麻衣’，並《閒傳》云‘大祥素縞麻衣’，注皆云‘十五升布’，深衣與此小功布深衣異。引之者，證麻衣之名同，取升數則異。禮之通例，麻衣與深衣制同。但以布緣之則曰麻衣，以采緣之則曰深衣，以素緣之，袖長在外，則曰長衣，又以采緣之，袖長在衣內，則曰中衣，又以此爲異也。皆以六幅破爲十二幅，連衣裳則同也。云‘縓，淺絳也’者，錫恭按，此卷單疏已佚，而有錯簡，入第二十三卷第十頁自‘淺絳也’至‘絕旁期’，凡三百單一字，惟標題多‘傳曰’至‘不服也’六字，又釋曰不誤，爲既曰與陽城張氏本異，馀皆同，余此著例，不錄標題，及‘釋曰’字，故所異者不見。對三入爲纁，爲淺絳。云‘一染謂之縓’者，《爾雅》文。案彼云‘一染謂之縓，再染謂之赬，三染謂之纁’也。云‘縓緣，三年練之受飾也’，知者，引《檀弓》云‘練衣黃裏縓緣’，注云：‘練，中衣，以黃爲內，縓爲飾。’爲中衣之飾，據重服三年變服後爲中衣之飾也。此公子爲母，在五服外，輕，故將爲人初死深衣之飾。曹氏元弼曰：‘人’字衍。輕重有異，故不同也。云‘諸侯之妾子厭於父，爲母不得申，權爲制此服，不奪其恩也’者，諸侯尊，絕期已下，無服，公子被厭，不合爲母服。不奪其母子之恩，故五服外權爲制此服。必服麻衣縓緣者，麻衣大祥受服，縓緣練之受飾，雖被抑，猶容有三年之哀故也。曹氏元弼曰：此真禮家微言也。然則公子亦心喪三年云‘爲妻縓冠葛絰帶，妻輕’者，以縓布爲冠，對母用練冠，以葛是葬後受服，而爲絰帶，對母用麻，皆是爲妻輕故也。○傳○傳發問者，怪親母與妻其服大輕，故問之。答云‘君之所不服’者，以尊降。諸侯絕旁期已下，故不服妾與庶婦也。公子以厭降，亦不敢私服母與妻。又云‘君之所爲服，子亦不敢不服也’者，謂君之正統者也。○注○注云‘君之所不服，謂妾與庶婦也’者，解傳意，還釋上公子爲母與妻者也。云‘君之所爲服，謂夫人與適婦也’者，正統故不降也。云‘諸侯之妾，貴者視卿，賤者視大夫，皆三月而葬’者，《大戴禮》文。鄭不於上經‘葬之’下注之，至於此傳下乃引之者，鄭意注傳云‘君之所不服’，謂妾與庶婦也，下乃解妾有貴賤，葬有早晚，故至此引之，見此意也。云妾貴者，謂諸侯一娶九女，夫人與左右媵各有侄娣，二媵與夫人之娣三人爲貴妾，餘五者爲賤妾也。卿大夫‘三月而葬之’，《王制》文。《校勘記》曰：‘之’字衍。",
            "对应经文": "公子爲其母",
            "对应序号": "100134"
        },
        {
            "内容": "【《通典》馬融曰】天子諸侯之庶子爲其妻輕，故縓冠葛帶。",
            "对应经文": "公子爲其母",
            "对应序号": "100134"
        },
        {
            "内容": "【又雷次宗曰】令不以十一升布爲冠，恐入正服也，而得用練，雖重，以在周外，非復正服，故可著亦名，爲本重也。錫恭按，此注云‘麻衣小功布深衣’，前傳云‘緦麻小功冠’，其衰也小功衰十升、十一升、十二升，冠亦如之，舉中而言則十一升，故曰令不以十一升爲冠，恐入正服也。",
            "对应经文": "公子爲其母",
            "对应序号": "100134"
        },
        {
            "内容": "【李氏如圭曰】此經‘麻’、下經‘朋友麻’，與緦麻之‘麻’同文，知麻之大小如絲之絰帶也。錫恭按，‘絲’當作‘緦’，此舉其服名，故本朋友麻注之成文。若縷細如絲者，指言衰裳之布，非可名絰帶之麻也。此字爲東原所未及校練冠，練布冠也，其布葢與衣同。父在，士之子爲其母妻期，大夫之子爲其母妻大功，則公子宜爲其母妻小功矣。知此麻衣用小功布也。錫恭按，疏釋布用小功，單舉庶子父在爲母以爲差，李氏兼舉爲妻，意欲補疏未備也。然疏單據爲母，而爲妻之誼可推。若士之子爲妻期，正也，爲母期，屈也，似不可並舉而無別也。麻衣與深衣皆用十五升布，連裳爲之，麻衣縁以布，深衣縁以采，此麻衣不用十五升布，而又縓縁，其名同耳。○諸侯絶旁期，公子亦從乎父而絶之。母妻本杖期、三年之喪，錫恭按，三年之喪，用昭公十五年《左傳》誼，謂不絕者也雖不敢服，不奪其恩，猶制此服，三月既葬除之。齊王子有其母死，其傅爲之請數月之喪，孟子曰：‘是欲終之而不可得也。’謂此也。公子既以厭降其母妻，爲其母妻之黨無服，其妻於公子之黨自如其本服服之，舅不厭婦故也。《服問》曰：‘有從輕而重，公子之妻爲其皇姑；有從無服而有服，公子之妻爲公子之外兄弟；有從有服而無服，公子爲其妻之父母是也。’皇姑之服期，外兄弟謂母黨，夫爲之小功者，妻從服緦，公子之妻不厭於其舅，大夫之妻可知。錫恭按，‘大夫之妻’當作‘大夫之子之妻’。",
            "对应经文": "公子爲其母",
            "对应序号": "100134"
        },
        {
            "内容": "【敖氏繼公曰】縓縁以縓色布爲領及純也。○妾與庶婦厭於其君，公子爲之不得申，故權爲制此服。然君在，公子不得申其服者多矣，乃於其母妻特制此服者，爲其與他期服異也。錫恭按，敖說有五誤。縓冠之縓破爲練，一誤也；以麻衣之布爲十五升，二誤也；謂冠紕亦以縓，三誤也；因謂爲衣冠與爲母同，四誤也；謂妻亦在三年之科，五誤也。爰慎擇而錄之。",
            "对应经文": "公子爲其母",
            "对应序号": "100134"
        },
        {
            "内容": "【邵氏寶曰】子爲母服，禮也；夫爲妻服，亦禮也。謂五服外何居？庶母於君爲妾，庶子之妻於君爲庶婦，君服妻，不服妾，服冢婦，不服庶婦。君之所不服，而制此服焉，權也，故曰‘五服之外’。",
            "对应经文": "公子爲其母",
            "对应序号": "100134"
        },
        {
            "内容": "【方氏苞曰】戴德《喪服變除》，天子諸侯庶昆弟、大夫庶子爲其母，哭泣、飲食、居處、思慕，猶三年也。彼於天子諸侯曰庶昆弟，則父殁後也，故曰三年。錫恭按，戴氏云‘猶三年’者，非因父歿而三年也，此‘故曰三年’四字微誤。此曰公子，則父在時之服也，其不食肉飲酒，居外寢，則不以父之存殁異。",
            "对应经文": "公子爲其母",
            "对应序号": "100134"
        },
        {
            "内容": "【沈氏彤曰】練冠升數，經傳無文，今以既葬受冠升數推之，則斬衰當八升，齊衰當九升，《開元禮》，練冠八升、九升是也。此麻衣之　練冠當十升。注云：此麻衣如小功布深衣。小功布降服十升，則練冠亦十升也。",
            "对应经文": "公子爲其母",
            "对应序号": "100134"
        },
        {
            "内容": "【胡氏培翚曰】言公子則父存也。《大功章》言公之庶昆弟，則父沒也。父沒爲母妻大功，父存則制此服。注云‘公子，君之庶子也，其或爲母，謂妾子也’者，以公子是適夫人第二子以下及妾子之統稱，對適長子一人言，故云庶子。但適妻所生子，爲母皆得伸其正服，故知此爲母謂妾子爲所生母也。爲妻則庶子皆同。云‘此麻衣者，如小功布深衣，爲不制衰裳變也’者，案《雜記》，‘大夫卜宅與葬日，有司麻衣’，鄭注：‘麻衣，白布深衣。’《閒傳》：‘又期而大祥，素縞麻衣。’鄭注：‘麻衣，十五升布深衣也，謂之麻者，純用布，無采飾也。’彼麻衣制同，而不用小功布，爲衣異，故鄭云‘此麻衣者以別之也’。案，深衣用十五升布，此用小功布，而云如深衣者，如其制度耳。蓋深衣連衣裳爲之。此記言麻衣，不言衰裳，故知亦如深衣，不制衰裳，是變於正服也。知用小功布者，《詩 蜉蝣》孔疏云：‘《大功章》，公之庶昆弟，父卒爲母大功，父在之時，雖不在五服之例，其縷麤細宜降大功一等，用小功布。’故知此麻衣用小功布也。云‘練冠而麻衣縓緣，三年練之受飾也’者，五服皆用生布，此用練熟布爲冠，故云練冠也。《說文》：‘練，湅繒也。’段氏注云：‘湅者，㶕也，㶕者，淅也，淅者，汏米也。湅，繒汏諸水中，如汏米然，已湅之帛曰練。’今案，布之名練，亦是已湅者。方氏慤謂用練帛爲冠，非矣。《喪服四制》曰：‘父母之喪，十三月而練冠。’是練冠爲餘服，非正服，蓋奪其正服，即以餘服爲正也。沈氏大成云：‘注當疊縓緣二字，今本脫，蓋上一句乃謂練冠而著麻衣者，則縓緣也，對麻衣之名。深衣中衣者，以采緣名。長衣者，以素緣而言。下云縓緣三年，練之受飾也，乃專釋縓緣二字。’今案，沈說是。緣是飾邊之名，三年之喪，以縓爲練之受飾，故下即引《檀弓》以明之，亦是餘服，非正服也。《檀弓》曰：‘練，練衣黃裏縓緣。’鄭注‘小祥練冠，練中衣以黃爲內，縓爲飾’是也。此縓緣用縓色布爲之。賈疏於縓冠則云以布爲縓色，於縓緣則云以繒爲縓色，一縓而解爲二，失之矣。又，《閒傳》，期而小祥，練冠縓緣，據孔疏亦是緣衣，與《檀弓》同。敖氏乃謂爲緣冠，尤誤。○又案，《榖梁傳》云，公子之重視大夫，卿大夫三月而葬，則公之妻亦三月而葬可知。",
            "对应经文": "公子爲其母",
            "对应序号": "100134"
        },
        {
            "内容": "【鄭氏珍曰】此公子之庶者，與適者異也。錫恭按，此所云‘公子’，與《記》微異。《記》專指庶子，此則關適子在焉。君服妻與適婦，不服妾與庶婦，公子之服不服，一從乎君，故適庶所異唯此耳，餘皆適庶相同。程瑤田謂此經獨不載公子之服，《記》雖見母妻之不在五服之中者，所以甚言不爲公子制服，而公子之服固不得而聞。此瞽說也。《喪服》一篇，自天子以至士庶，男女無一不全。此傳‘君之所不服子亦不敢服，君之所爲服子亦不敢不服’，卽公子服之總例。蓋君在爲公子，君没則爲公之昆弟。及君在時，諸侯唯正尊與適不降，期親，非夫人及昆弟爲諸侯、姑姊妹女子子嫁於國君皆尊同者槪不服。公子不問適庶，自視君所服不服而從之。經唯詳公之服，而公子之服雖欲别出之，已無可出矣。《記》以庶公子爲其母與妻固從君不服，乃其喪制，有雖非五服，而亦介乎服者，故特補出旣葬以前冠衣絰帶之制，傳亦卽以適庶服例於此發之，而公子之服著矣，何言不可聞耶？",
            "对应经文": "公子爲其母",
            "对应序号": "100134"
        },
        {
            "内容": "【錢氏大昕《潛研堂答問》】問：‘《孟子》，王子有其母死者，其傅爲之請數月之喪。陳氏暘謂王子所生之母死，厭於適母而不敢終喪。古人之於適庶若是其嚴乎？’曰：‘陳氏之說，本於趙邠卿。謂王之庶夫人死，迫於適夫人，不得行喪親之數，其實不然也。禮，家無二尊，故有厭降之誼。父卒爲母齊衰三年，而父在則期，厭於父也。禮，尊君而卑臣，亦有厭降之誼。天子諸侯絕旁期，大夫降，故士之庶子，父在爲其母期，大夫之庶子，父在爲其母大功，公子父在爲其母無服，厭於尊也。《儀禮 喪服記》，公子爲其母練冠麻，麻衣縓緣，既葬除之，傳曰：何以不在五服之中也？君之所不服，子亦不敢服也。《大功章》：“公之庶昆弟爲其母。”傳謂：“先君餘尊之所厭，不得過大功。”蓋公之庶子雖父已先卒，猶厭於父之餘尊，不得伸母之服，不言厭於適母也。’",
            "对应经文": "公子爲其母",
            "对应序号": "100134"
        },
        {
            "内容": "【釋文】不見，賢遍反。",
            "对应经文": "大夫、公之",
            "对应序号": "100135"
        },
        {
            "内容": "【疏】此三人所以降者，大夫以尊降，昆弟以旁尊降，大夫之子以厭降，是以總云‘降一等’。上經當已言訖，今又言之者，上雖言之，恐猶不盡，記人總結之，是以鄭云‘凡不見者以此求之’。○注○云‘兄弟猶言族親也’者，以下云‘小功已下爲兄弟’，恐此兄弟亦據小功已下得降，故曰猶族親也。則此兄弟及下文爲人後者爲兄弟皆非小功已下，《校勘記》曰：‘非’下，《通解》有‘專據’二字。猶族親所容廣也。",
            "对应经文": "大夫、公之",
            "对应序号": "100135"
        },
        {
            "内容": "【盛氏世佐曰】此‘兄弟’所該甚廣，郝專指小功以下族親言，非降一等者。期降大功，大功降小功，小功降緦，緦降則絕矣。然則大夫無緦服者，謂無緦之正服耳。若自小功降而在此者，則固不得而絕與？",
            "对应经文": "大夫、公之",
            "对应序号": "100135"
        },
        {
            "内容": "【釋文】嫌其爲如字，又于偽反。",
            "对应经文": "爲人後者於",
            "对应序号": "100136"
        },
        {
            "内容": "【疏】謂支子爲大宗子後，反來爲族親兄弟之類，降一等。云‘於所爲後之兄弟之子若子’者，此等服其義已見於《斬章》。○注○云‘言報者，嫌其爲宗子不降’者，以其出降本親，又宗子尊重，恐本親爲宗子有不敢降服之嫌，故云‘報’以明之，言報是兩相爲服者也。",
            "对应经文": "爲人後者於",
            "对应序号": "100136"
        },
        {
            "内容": "【李氏如圭曰】雖後大宗，其本親第依降服報之。錫恭按，本親第依降服報之者，謂月算如降服耳。當先服齊衰三月《小記》曰‘爲人後者，其妻爲舅姑大功’，則妻於夫本親兄弟，亦從夫而降一等。",
            "对应经文": "爲人後者於",
            "对应序号": "100136"
        },
        {
            "内容": "【俞氏汝言爲人後者爲其伯叔父母服議】‘案禮，爲人後者爲其本生，服降一等，其伯叔父母宜何服？’許子大辛曰：‘服小功。禮，爲伯叔父母齊衰期年，從伯叔父母小功五月。齊衰降則小功也。’俞子曰：‘禮無明文，義有比附。爲叔父之長殤大功九月，中殤大功七月，出嫁女爲伯叔父母大功九月。爲人後者比於嫁女，爲伯叔父母降一等，比於叔父之長殤，不亦可乎？若曰小功，是降二等矣。’許子又曰：‘如伯叔無大功之服何？’曰：‘豈惟伯叔？爲其父豈有齊衰期年之服乎哉？伯叔無服大功者，正也；服大功者，降也。且降服之制重於正服，禮無明文，而從其重者，庶有合乎？故爲本生伯叔父母服，宜大功九月。’",
            "对应经文": "爲人後者於",
            "对应序号": "100136"
        },
        {
            "内容": "【張氏爾岐曰】註所謂宗子，指爲人後者，恐人疑入繼大宗，主宗事，本親不爲降服，故云‘報’，明兩相爲服，皆降也。",
            "对应经文": "爲人後者於",
            "对应序号": "100136"
        },
        {
            "内容": "【曹氏元弼曰】此記人本經意以補經服也。葢經於爲人後者爲本宗之服，著無不特降之父宗，以明降其小宗之例，而此外諸親，苟屬小宗者，悉降等可知。於其爲大宗之服，著無不特加之所後父，以明子於大宗之誼。而此外諸親，凡屬大宗者悉若子可知。兩著其例，明降其小宗之例，是著降等例；明子於大宗之誼，是著若子例。而不盡言其服，所以使人曉然於兩服所由分之故，而不令兩服相妨也。但其意深微，不善學者或不免誤會，故記此申明之。云‘爲人後者’者，以此四字提首，語本胡氏下乃兩服對舉以承之，云‘於兄弟降一等報’者，此補本宗諸親之服也。意以爲人後者於父宗旣服降服，而父宗爲之報，則於四小宗之兄弟自皆降一等，報，降等報者，於本宗兄弟則然，別乎所後之親言之也。云‘於所爲後之兄弟之子若子’者，此補大宗諸親之服也。意以爲人後者於所後父旣服子服，則於大宗之兄弟自皆若子。若子者，於大宗兄弟則然，別乎本宗之親言之也。爲本宗親則降等，爲大宗親則若子，抑小宗重大宗，明一本、尊太祖也。‘兄弟’者，上‘大夫公之昆弟大夫之子於兄弟降一等’，注云‘兄弟猶言族親也’，實兼釋此文，以上下相承無隔，則誼同者，下例不復注，蒙上可知也。賈氏上疏云謂此兄弟，及下文爲人後者爲兄弟，皆非小功以下，此疏云爲族親兄弟之類降一等，得其旨矣。下云‘兄弟皆在他邦’，傳云‘小功以下爲兄弟’與此異，下又云‘凡妾爲私兄弟如邦人’，注云‘私兄弟目其族親也’，與此同。以隔傳‘小功’以下之文，恐亦爲小功以下，故復注之。校此經傳記，有言‘昆弟’者，有言‘兄弟’者，有言‘兄弟服’者。昆弟專指同父之親，同祖者曰從父昆弟，同曾祖者曰從祖昆弟，同高祖者曰族昆弟，亦皆據一人言。兄弟或總包期功之旁親，或惟據小功以下之親，兄弟服則指小功以下之服，三者誼不相混。他經或以兄弟爲昆弟，本經傳記則從未嘗自紊其例。此記之兄弟謂族親，世叔父、姑、從父昆弟等是也。記以補經，則經所已言之昆弟、姊妹不在其內矣，但補旁親，不補正親者，舉旁親以見正親也。胡氏執父母昆弟姊妹以外無降服之説，不究記補經服之意，故但知段氏改兄弟爲其昆弟之非，而不知兄弟非惟不可改爲昆弟，亦不可解爲昆弟，乃謂此兄弟卽昆弟。按，記者補經之未備。經於爲人後者止言父母昆弟姊妹，故記此補之。胡氏言此兄弟卽昆弟，則非經所未備矣。又謂不曰昆弟而曰兄弟，葢兼姊妹言之。按，以各經通例論，則兄卽昆也，不得以兄弟目姊妹；以此經例論，則兄弟總包族親之辭，不得專目昆弟姊妹。然則兄弟之無與於昆弟姊妹無疑也。又段氏之失，有當辨者。記以降等繫之兄弟，若子繫之所後兄弟之子，卽經兩服不相妨之法也。《期章》傳曰：‘持重於大宗者，降其小宗也。’卽此兩兄弟所以分之道也。如後於祖宗之爲大宗者，則父宗爲小宗，父爲小宗正尊，昆弟以下岀於父者爲小宗兄弟，不以其爲所後昆弟之子就爲後者言，則今從父昆弟。以下之親而入之大宗兄弟也，當降等，不當若子也。祖以上及所後父本爲世父。爲大宗正尊，叔父以下岀於祖者爲大宗兄弟，不以其卽本生叔父以下之親，而歸之小宗兄弟也，其岀於所後父之姊妹，自不以其爲本宗從父姊妹，而歸之小宗兄弟可知。當若子，不當降等也。此降其父宗，而爲祖宗之爲大宗者若子也。後於曾祖宗之爲大宗者，則祖宗、父宗皆爲小宗，祖父爲小宗正尊，世叔父以下岀於祖者，昆弟以下岀於父者，皆爲小宗兄弟，不以其爲所後從父昆弟、從父昆弟之子 就爲後者言，則今從祖父、從祖昆弟也。以下之親，而入之大宗兄弟也，當降等，不當若子也。曾祖以上及所後祖父， 本爲從祖祖父、從祖父。爲大宗正尊，從祖祖父 除所後祖外。以下出於曾祖者爲大宗兄弟，不以其卽本生從祖祖父以下之親而歸之小宗兄弟也， 其岀於所後祖之叔父，岀於所後父之姊妹，自不以其爲本宗從祖父、從祖姊妹而歸之小宗兄弟可知。當若子，不當降等也。此降其祖宗、父宗，而爲曾祖宗之爲大宗者若子也。後於高祖宗之爲大宗者，則曾祖宗、祖宗、父宗皆爲小宗，曾祖、祖父爲小宗正尊，從祖祖父以下出於曾祖者，若世叔父以下岀於祖者，昆弟以下出於父者，皆爲小宗兄弟，不以其爲所後從祖父、從祖昆弟、從祖昆弟之子 就爲後者言，則今族祖父、族父、族昆弟也。 以下之親，而入之大宗兄弟也，當降等，不當若子也。高祖及所後曾祖祖父 本爲族曾祖、族祖、族父 爲大宗正尊，族曾祖 除所後曾祖外 以下岀於高祖者，皆爲大宗兄弟，不以其卽本生族曾祖以下之親，而歸之小宗兄弟也。 其岀於所後曾祖之從祖祖父、岀於所後祖之世叔父、岀於所後父之姊妹，自不以其爲本生族祖、族父、族姊妹，而入之小宗兄弟可知 當若子，不當降等也。此降其曾祖宗、祖宗、父宗，而爲高祖宗之爲大宗者若子也。後於高祖之父以上之爲大宗者，則全降其高祖以下四小宗之親，而爲大宗四親族若子，兩宗之人不相渉，自無待言矣。斯降其小宗之謂也。卽於兄弟降一等，於所爲後之兄弟之子若子，劃分爲兩，無相奪倫之道也。段氏乃謂爲本宗親悉降一等，則傳記兩言‘若子’者，皆不能若子，以五屬之內必至舍若子之服，而服本親降等之服也。不知傳記之言若子，皆繫之所後，本別乎本宗言，則爲本宗親悉降等，何與於當若子者乎？五屬之親，屬小宗則降等，屬大宗則若子，非於小宗有親者槪爲之降等也。降等者，本不在若子內者也，何由舍若子服，而服降等乎？段氏旣不審降等、若子兩服劃分之旨，而恐若子服爲降等所奪，非所以尊大宗，於是盡絕本宗父母昆弟姊妹以外之服，而改此兄弟爲其昆弟。朱氏大韶《實事求是齋經誼》駁之云：‘記因經不見後人者爲其本宗大功以下親， ‘大功以下親’五字未的，當云‘父宗以外親’。 故補之曰於兄弟降一等，則兄弟指本宗之旁親甚明，從其本服而降，故曰降一等。若作於其昆弟，則《大功章》已見爲人後者爲其昆弟，記文不虛贅乎？曰報，則本宗大功以下親無不報矣。’按，朱説是也。又，段氏以‘絕族無施服’證本宗餘親之當無服，以‘親者屬’證經之特著父母昆弟姊妹服。程氏瑤田識案語於其文後，云：‘“絕族”二字疑不可施於本親，後大宗以收族，葢收其繼別以下之族，本親包在其中，不可以絕族目之也。’朱氏云：‘《不杖期章》，出妻之子爲母，傳曰：岀妻之子爲母期，則爲外祖父母無服。傳曰：絕族無施服，親者屬。絕族者，與父之族絕。鄭云：旁及爲施，以母絕於父族，故無旁及之服。以支子出後大宗，而與本宗絶，通乎世叔父母旁尊，謂之旁及通乎？’按，程說、朱說是也，段氏旣改兄弟爲其昆弟，乃謂此文專爲補《大功章》‘爲其昆弟’之‘報’字而著。按，經於父母昆弟姊妹三人，例皆不言‘報’ ‘姑姊妹女子子適人無主者，姑姊妹報’，此爲無主者言，變例也。 今於父母言報，則昆弟姊妹亦報可知，不待言也。若《記》於兄弟特補‘報’字，則姊妹不補者，轉似有別矣。以是而思，‘報’字決非爲昆弟補也，‘兄弟’亦決不得改爲‘其昆弟’也。鄭注云，言報者，嫌其爲宗子不降者，謂依父母昆弟姊妹降等報服之例，則餘親降等者皆報可知，而《記》必復言‘報’者，以經於父宗之降服言‘報’，若今補祖宗以外之服，而但言降，不言報，則似故示別於經之言‘報’者，人將疑尊不加於親者，而恩輕者或屈於宗子之尊，而不敢以降服報之，故必著‘報’文以破其嫌。俾知降小宗之法，經文已該也。‘其’，其兄弟也，宗子謂後大宗者也，錫恭按，《釋文》於注中‘爲’字兩讀。讀于偽反者，則‘其’字指兄弟也；讀如字者，則‘其’字指爲後者也。叔彥讀從于偽反。注誼如此，明以‘報’爲兄弟之‘報’，不以爲昆弟之報，段氏乃謂據鄭此注，則鄭所見本作其‘昆弟’，斯誤會注意矣。下又引《小功章》注，而非之，謂因於‘兄弟降一等’之語，不審其譌字，則又與前說相違矣。且‘兄弟’之不當爲‘昆弟’，‘報’字之不得屬‘昆弟’，有可考記通例而見者。程氏瑤田案語云：‘“爲人後者於兄弟降一等報”，“兄弟”與前後數條同，皆指旁親，似無可疑，《記》文絕不言五服之制，葢五服之制，經傳中言之綦詳，似不當獨補《大功章》“爲人後者爲其昆弟”一條之“報”字。此《記》書法，建首先錄五服外之厭降‘降’字用鄭誼增。服，以五服之制，已盡錄於經傳中矣。’案，程說是也。《記》旣補厭降之服，遂以諸兄弟與兄弟服繼之，爲經所未見之諸親服總舉其例，而以朋友、宗子、殤、改葬、童子當室緦數輕服附其閒，以其爲兄弟之類也。凡此皆釋服例，非言服制也。皆總舉之文，非專指之辭也。且皆據經所未見言，非就經所已見言也。 鄭於兄弟服，每注云‘凡不見者，以此求之’，是記文爲未見諸服而著也。何緣此一條乃專指經所已見之昆弟一人，而補其相報大功之制乎？段氏不審記例，故以‘報’爲昆弟之報，又言其報之法曰：‘昆弟爲爲人後之宗子當報大功，而先以齊衰三月。’ 約文。 此可移入《大功章》‘爲人後者爲其昆弟’下，而於此《記》兄弟無與也。《記》自指父宗以外之族親，如後於從祖父者， 曾祖宗。 則小宗世叔父之降與報與昆弟同，從父昆弟降小功，報亦小功，而先以齊衰三月。後於族父者， 高祖宗。 則小宗從祖祖父以下三小功，降緦，報亦以緦，而爲宗子服齊衰三月所掩，後於五屬外者，則小宗族曾祖以下四緦降無服，報亦無服，惟服宗子服而已。段氏謂，依《記》文作‘兄弟’，則小功降緦，緦降無服，而報皆齊衰三月，不獨於無服非報，卽緦亦非報，‘報’之字無著矣。不知報以親服言，無親服而但服宗子服，卽無服之報也。降其親服至爲宗子服所掩，卽緦之報也。如必並執宗子服以衡彼此之輕重，則爲人後者爲其昆弟大功，昆弟爲之先服齊衰三月，亦非報矣。段氏又譏《小功章》注之補姑服，謂服姑則世叔父豈有不服者，不知世叔父固當服也，爲姑服者後於曾祖宗而降其祖宗者也，祖父母以下無不降也。注特以‘姑姊妹’每連言，而此獨不言‘姑’，故卽此舉一隅耳，知服姑之法，卽盡知降祖宗之法；知降祖宗之法，卽可知後於高祖宗者降曾祖宗，後於五服外者全降高祖宗以下之法矣。誼詳《小功章》注下。段氏又謂，女子子及大夫皆不敢降其祖與曾祖，是祖與曾祖之服無有敢降者。爲人後者旣不敢降，又不敢二本，則當不服。不知女子子之誼，止於不貳斬，大夫則自無以貴降其祖之理，皆與此事類異。此之降其祖也，非降其祖，降其小宗也，小宗對大宗言也。如必以不敢降之誼繩之，則降猶愈於絕，不敢降者，必無反敢絕者也，其勢必二本矣。且凡云‘不敢降’者，皆謂服其本服，未有不服而謂之不敢降者也。然則大本無二，小宗當降，祖與曾祖之降一等明矣。總之，段氏不審服例，故欲盡去父宗以外正親、旁親之服，以成其降服止於三人之說，而證明‘兄弟’之當作‘其昆弟’，‘報’字之專屬昆弟。胡氏亦坐此失，故知段氏改《記》之爲臆斷，而仍以‘昆弟’釋‘兄弟’，其解‘報’字卽從段誼。按，經云‘爲人後者爲其父母報’，則爲其昆弟姊妹，誼可互明，無須補言‘報’也。又程氏《喪服足徵記》於降等、若子分服之法未得其審，朱氏駁段文上下誼不貫，葢未定之稿，茲采其是者，其非者與胡氏説略同。上旣辨胡說，故此不復辨。所爲後者，沈氏彤云‘謂我所爲之後之人’。兄弟之子者，兄弟亦族親總，包期功以下之旁親在內。子，猶言子行，兄弟之子謂族親之子行者，必言子行者，取與爲後者行輩相當，舉中以該上下也。《記》文無以兄弟爲昆弟之例，沈氏彤、褚氏寅亮，及胡氏，皆以昆弟之子釋此文，謂所爲後之昆弟之子卽爲後者之從父昆弟，不知爲後者無親昆弟，最親者惟從父昆弟，如《記》但言從父昆弟一人，而餘皆不言，不嫌以若子之服止於親者，而特著之，以絕此外之旁親乎？且諸家以昆弟釋上‘兄弟’，因以昆弟之子釋此‘兄弟之子’，則後之人如例以求，得不以降等報服止於昆弟，而並疑若子服亦止於昆弟之子乎？而降等、若子兩服，不將俱缺乎？《斬章》傳云：‘爲所後者之祖父母、妻、妻之父母昆弟昆弟之子若子。’顧氏炎武以‘昆弟’‘昆弟之子’俱屬所後者言，褚氏譏之，謂如此則所後者之本宗掛漏反多，其說是也。然並舉昆弟、昆弟之子二人爲掛漏，何但舉昆弟之子一人反不爲掛漏乎？胡氏前疏謂旁親已包於《記》‘若子’之內，故傳但補正親、外親，說亦是也。然曰包，則正當爲總括之辭，云族親之子，何反爲專指之辭，云昆弟之子乎？是知兄弟之子定爲族親之子行者，與上兄弟訓族親皆確然無疑。知兄弟之爲族親，則知《記》總補降等、若子兩服，以達經誼之旨矣。若子者，爲此親期、功、緦服，悉如所後親子之爲之也，諸家專指大功，誤。○云‘言報者，嫌其爲宗子不降’者，‘其’，其族親也。宗子，謂爲人後者。《鄭志》，田氏云‘後大宗則成宗子’是也。言《記》以族親疏遠，非父母昆弟姊妹比。恐爲爲人後之宗子有屈於其尊，而不敢降服之嫌，故復言‘報’以明之。言‘報’，是兩相爲服也。胡氏云，據此注，則《儀禮》所謂爲人後者皆後大宗益明矣。",
            "对应经文": "爲人後者於",
            "对应序号": "100136"
        },
        {
            "内容": "【戴氏震曰】所爲後之子者，其女子子也。所爲後之兄弟，則其族親也。",
            "对应经文": "爲人後者於",
            "对应序号": "100136"
        },
        {
            "内容": "【釋文】若辟，音避，下同。",
            "对应经文": "兄弟皆在他",
            "对应序号": "100137"
        },
        {
            "内容": "【疏】云‘在他邦加一等’者，二人共在他國，一死一不死，相愍不得辭於親眷，故加一等也。云‘不及知父母與兄弟居加一等’者，謂各有父母，或父母有早卒者，與兄弟共居，而死亦當愍其孤幼相育，特加一等。○注○云‘皆在他邦謂行仕’者，孔子身行七十二國，不見仕者，曹氏元弼曰：‘不見’當爲‘是行’。以古者有出他國之法，故云行仕也；又云‘出遊’者，謂若孔子弟子朋友同周遊他國，兄弟容有死者；又云‘若辟仇’者，《周禮 調人》云，從父兄弟之仇，不同國。兄弟之仇，辟諸千里之外。皆有兄弟共行之法也。云‘不及知父母，父母早卒’者，或遺腹子，或幼小未有知識，而父母早死者也。○傳○發問者，上經及《記》已有兄弟，皆是降等，唯此‘兄弟’加一等，故怪而致問。引舊傳者，以有成文，故引之。云‘小功已下爲兄弟’者，以其加一等故也。○注○鄭云‘於此發兄弟傳者，嫌大功以上又加也’者，鄭亦據於此兄弟加一等發傳者，嫌大功已上親則親矣，又加之，故於小功發傳也。曹氏元弼曰：‘於’當爲‘以’云‘大功以上若皆在他國，則親自親矣’者，不可復加者也。云‘若不及知父母則固同財矣’者，據經不及知父母，與兄弟居，曹氏元弼曰：‘居’下有脫，擬補‘是本不同財大功以上’九字既親重，則財食是同，雖無父母，恩自隆重，不可復加也。",
            "对应经文": "兄弟皆在他",
            "对应序号": "100137"
        },
        {
            "内容": "【李氏如圭曰】大功以上同居同財，恩義自重。服稱其情，無所復加，故傳明《記》所加，謂小功以下者。",
            "对应经文": "兄弟皆在他",
            "对应序号": "100137"
        },
        {
            "内容": "【盛氏世佐曰】云‘小功以下爲兄弟’，明其本疏屬，故有加爾，非親者之比也。",
            "对应经文": "兄弟皆在他",
            "对应序号": "100137"
        },
        {
            "内容": "【褚氏寅亮曰】此乃爲加，以加於本服之外也。若應降不降，不可名加。錫恭按，此駁敖氏說也。敖氏以此與《不杖期章》‘姑姊妹女子子適人無主者’俱爲加服，故褚氏辨之，以明彼乃應降不降，非加服也。",
            "对应经文": "兄弟皆在他",
            "对应序号": "100137"
        },
        {
            "内容": "【胡氏培翚曰】‘不及知父母，與兄弟居加一等’者，謂幼小父母俱亡，不及知之，依兄弟同居，而兄弟死，則此‘不及知父母’者，爲加服一等。此雖不在他邦而亦加者，所以荅其撫育之恩也。或謂不及知父母者死，而此與居之兄弟愍其孤幼，爲加一等之服，非矣。○注行仕出游爲一事，行仕出游，謂因行道求仕而出游，如孔子周流列國是也。",
            "对应经文": "兄弟皆在他",
            "对应序号": "100137"
        },
        {
            "内容": "【夏氏炘曰】此專謂同姓之小功也。因小功加一等大功，若大功則至親，無可加矣。外親之服至重者小功，斷不能加而爲大功也。疏云父母有早卒者，與兄弟共居而死，愍其幼孤相育，特加一等。炘謂不然。加一等者，謂感兄弟同居養育之恩，不及知父母之子爲同居之兄弟加服一等，非同居之兄弟愍不及知父母之子，加服一等也。據經云‘不及知父母，與兄弟居，加一等’，謂自幼失父母，又無大功之親，與小功之兄弟同居，則小功之兄弟於己有長育之恩，死加小功一等，爲之服大功。注云‘大功以上，若不及知父母，則固同財矣’，言同財之大功昆弟相依相卹，分所應然，不必爲之加服，亦以加一等者爲服同居之小功兄弟也。",
            "对应经文": "兄弟皆在他",
            "对应序号": "100137"
        },
        {
            "内容": "【疏】謂同門曰朋，同志曰友。或共遊學，皆在他國而死者，每至可袒之節，則爲之袒而免，與宗族五世袒免同。云‘歸則已’者，謂在他國袒免，爲死者無主，歸至家，自有主，則止，不爲袒免也。○注○鄭云‘謂服無親者當爲之主’者，以其有親入五服，今言朋友，故知是義合之輕，無親者也。既孤在外，明爲之作主可知。云‘每至袒時則袒’者，凡喪至小斂節，主人素冠環絰以視，斂訖，曹氏元弼曰：毛本重‘斂’字，是。投冠括發，將括發，先袒，乃括發，括發據正，主人齊衰以下，皆以免代冠，以冠不居肉袒之禮故也。曹氏元弼曰：‘禮’當爲‘體’。云‘舊說云以爲免象冠，廣一寸’者，鄭注《士喪禮》云‘免之制未聞’，舊說以爲如冠狀，廣一寸。引《喪服小記》曰齊衰括發以麻，錫恭按，《士喪禮》注，‘齊衰’作‘斬衰’。免而以布，此用麻布爲之，狀如今之著幓頭矣。自項中而前，反於項上，錫恭按，《士喪禮》注，‘反’作‘交’，‘項’作‘額’。卻繞紒也，是著免之義也。云‘歸有主則止也，主若幼少則未止’者，本以在外爲無主，與之爲主，今至家，主若幼少，不能爲主，則朋友猶爲之主，未止。引《小記》者，證主幼少不能主喪，朋友爲主之義。以雖有子，是三年之人小，不能爲主，大功爲主者，爲之再祭，謂練祥。朋友輕，爲之虞祔而已。以其又無大功已下之親，此‘朋友’自外來及在家朋友皆得爲主，虞祔乃去。彼鄭注以義推之又云：‘小功緦麻，爲之練祭可也。’是親疏差降之法也。",
            "对应经文": "朋友皆在他",
            "对应序号": "100138"
        },
        {
            "内容": "【黃氏幹曰】注云‘無親謂在他邦無骨肉之親，故朋友爲之主，非謂朋友是義合之輕無親者也。疏說非是。錫恭按，注云謂服無親者，《通解》續卷八引無‘服’字。",
            "对应经文": "朋友皆在他",
            "对应序号": "100138"
        },
        {
            "内容": "【張氏爾岐曰】朋友在外無主，則爲之袒而以免代冠。",
            "对应经文": "朋友皆在他",
            "对应序号": "100138"
        },
        {
            "内容": "【汪氏琬《袒免辨》曰】宋儒程子泰之嘗辨袒免，謂免如字，不當如鄭氏音問。予始愛其文，久而考之禮經，則程子所辨未合也。程子曰：‘不應別立一冠，名之爲免。’予則曰：‘布廣一尺，從項交頟，而郤繞於紒，是固不成其爲冠也。鄭氏亦未嘗以冠名之也。’程子曰：‘解除吉冠之謂免，如免冠之免。’予則曰：‘此非禮經意也。禮，秃者不免，謂其無紒可繞，故不免也。’又或問曰：‘“免者以何爲也？曰：不冠者之所服也。”洵如經言，則不止於不冠而已，如之何借免冠以爲釋也？’程子曰：‘衰絰冠裳，俱有其制，而袒免則元無冠服，故經莫得而記。’予則曰：‘經文有之矣，程子未之詳也。禮：“奔喪者，自齊衰以下，入門左，中庭北面哭，盡哀，免麻於序東。”是免用麻也。錫恭按，奔喪之麻，似指絰帶。《小記》稱爲母免，而以布爲母，且以布似免，無用麻者，俟考。“斬衰，括髪以麻，爲母括髪以麻，免而以布。”是免用布也。布與麻者，免之制也，其可謂之無其制與？’程子曰：‘禮，男子冠而婦人笄，男子免而婦人髽，是冠與免對也，故得以免冠爲免。’予則曰：‘非也。冠與笄對，免與髽對者也。髽不止於除笄，而免獨止於免冠乎？《左傳》，韓之戰，秦穆公獲晉矦，穆姬登臺履薪，使以免服衰絰，逆則免之，有服審矣。’程子又釋《喪小記》曰：‘父母皆應以麻括髪，而古禮母皆降父，故减麻用布，而特言免以明之。’予則曰：‘此又非也。經文上言括髪，而下言免，則免與括髪不同，不可以合釋之也。有免而括髪者焉，母喪是也；有免而不括髪者焉，屬及五世之喪是也。’錫恭按，斬衰而外，惟爲母先括髪而後免，自馀齊衰以下，皆免而已，不先括髪。汪氏專指屬及五世之喪，誤。程子復終言之曰：‘予疑鄭氏，故著此以待博而不惑者折衷之。’予則曰：‘甚矣，程子之好學也！雖然，鄭氏之距古逺矣，程子與予之距鄭氏也又益逺。先儒之立言也，雖不能無醇駁，而其音釋必有所師承，未可遽以爲疑也。幸而程子尚有所待，故予得發其臆說如此。予非博者也，葢能信經而不惑者也。’",
            "对应经文": "朋友皆在他",
            "对应序号": "100138"
        },
        {
            "内容": "【華氏學泉曰】或問：‘袒免之服宜如何？’曰：‘袒者，袒也，去衣也。喪禮凡踊先袒，將袒先免，故曰袒而踊之。’又曰：‘袒成踊，是袒以踊也。冠者不袒，冠至尊，不居肉袒之體，故爲之免以代之，是免以袒也。又有事則袒，故飯含主人南面左袒，扱諸面之右。凡殮者袒，大殮，主人及親者袒，既夕啟殯，商祝免袒之類，凡動變皆袒，於事便也。錫恭按，凡小斂以前，袒而不免，小斂以後，袒者皆免。大殮之前，主人及緦麻皆免，既殯，緦、小功不免也。虞卒哭，則免之，錫恭按，既殯未啟之間，似皆不免，不止緦、小功也，俟考。故當事而袒免者，五服之所同也。但五世親盡宜袒則袒，宜免則免，事畢則除之，而無服耳，非如今律所載素服尺布爲袒免也。亦皆古聖人制服之厚，雖親盡服絶，而猶當喪而致其哀，遇事而爲之助如此。",
            "对应经文": "朋友皆在他",
            "对应序号": "100138"
        },
        {
            "内容": "【褚氏寅亮曰】《小記》云：‘爲母括髪以麻，免而以布。’明言用布，而程氏大昌猶謂無一語紀其如何爲免乎？注言爲之喪主，更補《記》未備。",
            "对应经文": "朋友皆在他",
            "对应序号": "100138"
        },
        {
            "内容": "【胡氏培翚曰】朋友在他邦，無親屬爲主喪，則朋友服之，即當爲之主也。既爲之主，則遇禮節有當袒時，亦必袒，袒則不當著冠，故代之以免。此釋禮所以袒免之由也。錫恭按，注云‘每至袒時’，則袒非一時。賈疏專指小斂時，非也。胡氏說較渾括注云‘主若幼少則未止’者，此鄭推出一義，蓋據《小記》‘朋友虞祔’之文，故即引以爲證也。既云虞祔矣，則歸，而其子尚幼，無近親爲之主喪，朋友必爲之主，是未止也。",
            "对应经文": "朋友皆在他",
            "对应序号": "100138"
        },
        {
            "内容": "【釋文】錫衰，思狄反。",
            "对应经文": "朋友麻。【",
            "对应序号": "100139"
        },
        {
            "内容": "【疏】云‘朋友麻’者，上文據在他國，加袒免，今此在國，相爲吊服，麻絰帶而已。○注○注云‘朋友雖無親，有同道之恩，相爲服緦之絰帶’者，案，《禮記 禮運》云：‘人其父生而師教之，朋友成之。’又《學記》云：‘獨學而無友，則孤陋而寡聞。’《論語》云：‘以文會友，以友輔仁。’以此而言，人須朋友而成也。故云朋友雖無親，有同道之恩，故爲之服。知緦之絰帶者，以其緦是五服之輕，爲朋友之絰帶約與之等，故云緦之絰帶也。云‘《檀弓》曰群居則絰，出則否’者，彼注，群謂七十二弟子相爲朋友，彼亦是朋友相爲之法。云居則絰絰錫恭按，疑衍一‘絰’字謂在家居止則爲之絰，出家行道則否。引之者，證此亦然也。彼又云：‘孔子之喪，二三子皆絰而出。’是爲師出行亦絰也。云‘其服，吊服也’者，以其不在五服，五服之外唯有吊服，故即引《周禮》吊服之等也。《周禮》者，《司服職》文。彼云：‘凡吊事，弁絰服。’鄭注亦云‘弁絰者，如爵弁而素加環絰’也。言爵弁者，制如冕，錫恭按，疑當重‘冕’字以木爲中榦，廣八寸，長尺六寸，前低一寸二分，以三升布，上元下纁。曹氏元弼曰：阮云：‘三’上，浦鏜云，脫‘十’字。案，‘上’當爲‘下’，下亦以三升布，同。爵弁之體，廣長亦然，亦以三升布，但染作爵頭色，赤多黑少之色，置之於版上，今則以素爲之。又加環絰者，一股麻爲骨，又以一股麻爲繩，纏之如環然，謂之環絰加於素弁之上。彼注云‘絰大如緦’之絰，是吊服之絰。但此文云‘朋友麻’，鄭引《周禮》王吊諸臣之絰及三衰證此者，以其王於諸臣，曹氏元弼曰：‘於’下脫‘諸侯’二字諸侯於諸臣，皆有朋友之義，故《泰誓》武王謂諸侯云‘我友邦冢君’，是謂諸侯爲友。《洛誥》，周公謂成王云“孺子其朋”，是王以諸臣爲朋。諸侯於臣亦有朋友之義可知。故引《周禮》弁絰與三衰證此朋友麻也。若然，弁絰唯一，衰則有三，則一弁冠三衰也。云‘其服有三，錫衰也，緦麻也，錫恭按，‘麻’當作‘衰’。《校勘記》云：《要義》作‘衰’，此陽城張氏本，從《要義》出，然亦仍作‘麻’疑衰也’者，案彼云‘王爲三公六卿錫衰，爲諸侯緦衰，爲大夫士疑衰’，鄭司農云：‘錫，麻之滑易者也。十五升去其半，有事其布，無事其縷。緦亦十五升去其半，有事其縷，無事其布。疑衰十四升，某謂無事其縷，哀在內；無事其布，哀在外。疑之言擬也，擬於吉者也。云‘諸侯及卿大夫亦以錫衰爲吊服，當事乃弁絰，否則皮弁，辟天子也’者，案《禮記 服問》云‘公爲卿大夫錫衰以居，出亦如之，當事則弁絰。大夫相爲亦然。爲其妻，往則服之，出則否’，注云：‘出，謂以他事不至喪所。’是諸侯及卿大夫亦以錫衰爲吊服也。天子常弁絰，諸侯卿大夫當事大斂、小斂及殯時，乃弁絰，非此時則皮弁，是辟天子也。云‘士以緦衰爲喪服’者，士卑，無降服，是以緦爲喪服。既以緦爲喪服，不得復將緦爲吊服，故向下取疑衰爲吊服也。錫恭按，士有緦服，卿大夫降而在緦服者，皆不以緦衰爲吊服，卿大夫向上取錫衰，士向下取疑衰。舊說者以士吊服無文，故舊說云‘以爲士吊服布上素下’，云‘或曰素委貌冠加朝服’者，前有此二種解者，故鄭引《論語》破之。云‘《論語》曰緇衣羔裘’，言此者，欲解緇衣羔裘與下羔裘元冠爲一物，並是朝服。是以云‘又曰羔裘元冠不以吊’，何朝服之有乎？此破舊以言朝服，不合首加素委貌，又布上素下，近是天子之朝服，又不言首所加，故非之也。云‘然則二者皆有似也’者，以其未小斂已前，容有著朝服吊法，則子游、曾子吊是也，但非正吊法之服。又布上素下，近士之吊服素下，故云二者皆有似也。云‘此實疑衰也’者，總破二者也。云‘弁絰皮弁之時，則如卿大夫然’者，以其三衰共有弁絰，當事著皮弁亦同，曹氏元弼曰：‘當’上脫‘不’字故知二者如卿大夫然也。云‘又改其裳，以素辟諸侯也者’，諸侯及卿大夫否則皮弁，辟天子，此諸侯之士不著疑裳而用素，又辟諸侯也。云‘朋友之相爲服，即士吊服疑衰素裳’者，是鄭正解士之吊服。云‘庶人不爵弁’者，則其冠素委貌，不言其服，則白布深衣，以白布深衣庶人之常服，又尊卑始死，未成服已前服之，故庶人得爲吊服也。向來所釋，皆據鄭君所引而言，案《司服》諸侯如王之服言之，鄭則諸侯皆如王，曹氏元弼曰：‘鄭’字衍。亦有三衰服，問直云君吊用錫衰，未辨緦衰、疑衰所施用。案《文王世子》注云：‘君雖不服臣，卿大夫死則皮弁錫衰以居，往吊當事則弁絰，於士蓋疑衰，同姓則緦衰。’錫恭按，注上文云‘此實疑衰也’，下文云‘又改其裳’，以素辟諸侯也。然則鄭君固謂諸侯有疑衰矣，若諸侯無疑衰，士何辟之有乎？既有疑衰，則亦當有緦衰。上但言錫衰者，因與卿大夫連言而然也，非與《文王世子》注有違也。賈氏此疏頗精。若然，案《士喪禮》：‘君若有賜焉則視斂。’注云：‘賜，恩惠也。斂，大斂。君視大斂，皮弁服，襲裘，主人成服之後往，則錫衰。’此注又與《文王世子》違者，《士喪禮》既言有恩惠，則君與此士有師友之恩，特加與卿大夫同，其諸侯卿大夫則有錫衰，士唯疑衰。其天子卿大夫士既執摯與諸侯之臣同，則吊服亦同也。天子孤與卿同六命，又亦名爲卿，諸侯孤雖四命，與卿異，及其聘之介數，與卿降君二等，等同‘等同’之‘等’，曹氏元弼曰，當爲‘亦’則孤吊服皆與卿同也。天子三公與王子母弟得稱諸侯，其吊服亦與畿外諸侯同三衰也。凡吊服直云素弁環絰，不言帶，或有解云有絰無帶。但吊服既著衰，首有絰，不可著吉時之大帶，吉時之大帶既有采矣，麻既不加於采，采可得加於凶服乎？明不可也。案此經注服緦之絰帶，則三衰絰帶同有可知。其以三衰所用，《校勘記》，‘其以’疑當作‘以其’。皆是朋友，故知凡吊皆有帶矣。首言環絰，則其帶未必如環，但亦五分去一爲帶，糾之矣，其吊服除之。案《雜記》云：‘君於卿大夫，比葬不食肉，比卒哭不舉樂。’是知未吉，則凡吊服亦當依氣節而除，並與緦麻同三月除之矣。爲士雖比殯不舉樂，其服亦當既葬除矣。",
            "对应经文": "朋友麻。【",
            "对应序号": "100139"
        },
        {
            "内容": "【《周禮 司服》】凡吊事，弁絰服。疏：大夫相於必用錫衰者，以大夫雖以降服，仍有小功降至緦衰，則不得以緦衰爲吊。緦衰既不吊，明疑衰亦不可爲，故以錫衰爲吊服也。士之吊服不用錫衰者，避大夫；疑衰不用疑裳者，鄭注《喪服》云，避諸侯也。○庶人吊服，首服素冠而素裳，其衣裳當疑衰，故《喪服》鄭注云，士疑衰素裳，冠則皮弁之絰，庶人不爵弁，則其吊冠素委貌也。錫恭按，此引《喪服》注有誤，文云庶人不爵弁則士吊服之冠如爵弁，而非皮弁也。不得因此疏而疑彼注。若然，士與庶人服同，冠弁則異也。錫恭按，《喪服》疏：‘庶人吊服，白布深衣。’二疏不同。考《喪服》注，但言不爵弁，則疑衰似不異也。《周禮》疏似得之。",
            "对应经文": "朋友麻。【",
            "对应序号": "100139"
        },
        {
            "内容": "【《通典》漢戴德曰】以朋友有同道之恩，加麻三月。",
            "对应经文": "朋友麻。【",
            "对应序号": "100139"
        },
        {
            "内容": "【又】曹弁敏問曰：‘弔服加麻者，幾時而除？’鄭稱答曰：‘凡弔服加麻者，三月除之。師、朋友、嫂、叔、族姑姊妹嫁者，皆弔服加麻者。爲師出入常絰，出則變服。’",
            "对应经文": "朋友麻。【",
            "对应序号": "100139"
        },
        {
            "内容": "【又】魏劉德議，問曰：‘《小記》云，朋友虞祔而已。此謂主幼而爲虞祔也，若都無主，族神不歆非類，當爲虞祔不？’田瓊答曰：‘虞，安神也，祔以死者，祔於祖也，既朋友恩舊歡愛，固當安之祔之，然後義備也，但後日不常祭之耳。’又問：‘朋友無所歸，曰於我殯。若此者，當迎彼還己館，皆當停柩於何所？’答曰：‘朋友無所歸，故呼而殯之，不謂已殯迎之也。於己館而殯之者，殯之而已，不於西階也。’",
            "对应经文": "朋友麻。【",
            "对应序号": "100139"
        },
        {
            "内容": "【朱子曰】喪服，五服皆用麻，朋友麻，是加麻於吊服之上，麻謂絰也。",
            "对应经文": "朋友麻。【",
            "对应序号": "100139"
        },
        {
            "内容": "【李氏如圭曰】朋友言麻而不言衰，則不别制衰，因士之弔服耳。弁　絰者，素弁而加環絰，以一股麻爲骨，一股麻爲繩，纏之如環然，異於五服之絞絰也。朋友相爲服，士之弔服，疑衰素裳而加麻絰帶，雖不當事，亦弁絰，錫恭按，李氏此語必有所本，當考大夫以上亦然。爲師之異於朋友者，出行亦絰。《檀弓》曰‘孔子之喪，二三子皆絰而出’是也，皆三月既葬除之，爲師則有心喪三年者，隨其恩之輕重，無定制也。凡弔服，皆有絰而無帶，故經止云弁絰。朋友則加帶。子㳺帶絰而入弔，鄭謂所弔者朋友是也。錫恭按，李氏此說本《檀弓》、《喪大記》疏，與賈疏異。李氏下又引賈疏，而云未詳是否，蓋兩說並存也。",
            "对应经文": "朋友麻。【",
            "对应序号": "100139"
        },
        {
            "内容": "【胡氏銓曰】師友服皆吊服而加麻，謂服緦之絰帶以麻爲之。錫恭按，曰吊服而加麻，則緦之絰帶加於吊服外者也。賈氏以此證吊服有帶，未是。",
            "对应经文": "朋友麻。【",
            "对应序号": "100139"
        },
        {
            "内容": "【張氏爾岐曰】麻者，謂服如弔服，而加緦之絰帶。引《周禮》者，見天子以下各有弔服，士之弔服則疑衰，其或弁絰，或皮弁，如卿大夫，而改其裳也。疑者，擬也，擬於吉也。吉服十五升，而此服用十四升，是近於吉。朋友之服，即此服而加麻也。《周禮 司服》，凡弔事弁絰服，此經註引之，作‘凡弔，當事則弁絰’，誤。當事則弁絰者，諸侯卿大夫也，當正之。",
            "对应经文": "朋友麻。【",
            "对应序号": "100139"
        },
        {
            "内容": "【汪氏琬曰】同門爲朋，同志爲友，古之爲朋友者，其將與之交也，則有始相見之禮。其既與之交也，則有終身同道之恩。葢愼於初而厚於繼也。如此，夫惟始愼之，繼厚之，故殁則哭於寢門之外，加麻三月。今交道廢矣，彼之憧憧徃來者，飲食而已耳，博奕笑語而已耳，有善不相勉，有過不相規，此則孔子謂之所知，曾子謂之相識者也，非朋友也。",
            "对应经文": "朋友麻。【",
            "对应序号": "100139"
        },
        {
            "内容": "【沈氏彤曰】鄭云，諸侯及卿大夫亦以錫衰爲弔服，當事則弁絰，否則皮弁，辟天子也。賈云，天子常弁絰，諸侯、卿、大夫當大歛、小歛及殯時，乃弁絰，非此則皮弁，是辟天子也。又《服問》疏云，當大歛及殯，并將葬啟殯之事，則首著弁絰，身衣錫衰，二疏於鄭注皆有當，但賈以小歛亦弁絰，孔以大歛及殯亦錫衰，則又皆誤。按，《喪服小記》云，諸侯弔必皮弁錫衰，又云，主人未喪服，則君亦不錫衰。鄭云，未喪服，未成服也，孔云，不錫衰則著皮弁服。見《雜記》疏《雜記》云，大夫之哭，大夫弁絰，大夫與殯亦弁絰，孔云，哭成服後弔哭，又《喪大記》云，乃奠弔者，襲裘加武帶絰。鄭云，始死弔者，朝服裼裘，如吉時也，小歛則改襲而加武與帶絰矣。注又云，武，吉冠之卷也，加武者，明不改冠。錫恭按，此當連引，則不弁絰之誼益著。要而論之，凡弔服之輕重，皆視主人之服節爲差。始死，主人笄纚，十五升白布　深衣而已，故弔者朝服裼裘如故，小歛後，主人括髮素弁，而加帶絰，故弔者亦襲裘，加武帶絰，當大歛與殯，又易朝服爲皮弁服，而加弁絰也。主人既成服，則斬衰矣。故弔者亦變而錫衰，然則皮弁之不可施于小歛，錫恭按，皮弁指服而言，其冠則弁絰錫衰之不可施于未成服之時也，明矣。○鄭又云，舊説以爲士弔服，布上素下，或曰素委貌冠加朝服。《論語》曰：‘緇衣羔裘。’又曰：‘羔裘元冠不以弔。’何朝服之有乎？案，羔裘元冠不以弔，亦見《檀弓》。孔云，小歛後不得吉服　以弔，小歛之前可以弔。子游裼裘而弔是也。下二句，《喪大記》疏然則鄭破舊説，葢專指小歛之後爲言耳。錫恭按，《喪服》經皆成服後之服，此朋友吊服加麻，據主人成服後也，則吊服舊說亦指主人成服後，故鄭君破之。而小歛之前亦實可以朝服弔也。○朋友不必其爵之同，惟其有以成我而已。既友之而賴其成，則雖天子諸侯亦自當爲之服，故是《記》雖主大夫以下言之，然不可云天子諸侯無朋友之服也。敖氏謂國君不相弔，未必有朋友之服，則彼豈不知同盟之爲友邦，遥哭之無殊於相弔歟？且國君亦實有相弔之時。戴德云‘諸侯會遇，相弔錫衰皮弁加絰’錫恭按，見《通典》卷八十三是也。遥哭而服弔服，見《檀弓》疏，即國君朋友之服也。",
            "对应经文": "朋友麻。【",
            "对应序号": "100139"
        },
        {
            "内容": "【褚氏寅亮曰】據注意，則士之弔服當事弁絰疑衰，而素裳。《集說》敖繼公撰謂服素冠，則庶人用何服以弔乎？恐未然。弔服有三，疑衰在錫衰、緦衰之下，幾近吉服矣。故鄭司農謂用十四升布，而康成亦云疑之言擬，以十四升布擬於十五升之吉布也。《集說》云：疑衰亦十五升，而去其半，葢布縷皆有事者，布縷皆有事則疑於吉，升數與錫緦同，則疑於凶，故因以名之。非也。葢自三升以至十二升，凶服也，十五升，吉服也，若用十三升，則嫌爲凶服十二升之等差，故闕之而不用，而用十四升，以取擬吉之誼，如云取疑似之誼，甚無謂也。○《易 文言》，‘陰疑於陽必戰’，漢儒亦訓爲擬。",
            "对应经文": "朋友麻。【",
            "对应序号": "100139"
        },
        {
            "内容": "【胡氏培翚曰】注引《周禮》‘凡吊當事則弁絰服’者，沈氏大成云，《周禮 司服》本文作，‘凡弔事弁絰服’，無‘當’字、‘則’字，此因《小記》有‘當事則弁絰’之語，而誤衍。云‘弁絰者，如爵弁而素加環絰也’者，案《司服》注同。彼注又云，絰大如緦之絰。《襍記》曰：小斂環絰，公大夫士一也。鄭注：環絰者一股，所謂纏絰也。孔疏：若是兩股相交，則謂之絞，今云環絰，是周迴纏繞之名，故知是一股纏繞也。云‘諸侯及卿大夫亦以錫衰爲弔服，當事則弁絰，否則皮弁，辟天子也’者，案《喪服小記》曰：‘諸侯弔必皮弁錫衰。’下《記》曰：‘大夫弔于命婦錫衰。’《服問》曰：‘公爲卿大夫錫衰以居，出亦如之，當事則弁絰，大夫相爲亦然。’《襍記》曰：‘大夫之哭大夫弁絰，大夫與殯亦弁絰。’是鄭誼所本，惟《司服》，王三衰，其首服皆弁絰，諸侯有弁絰皮弁之異，故云‘當事則弁絰，否則皮弁，辟天子也’。鄭注《服問》云：‘不當事則皮弁。’與此注誼同。注《司服》云：‘國君於其臣弁絰，他國之臣則皮弁。’與此注誼異。《喪服小記》孔疏申之，謂皮弁錫衰有二誼，一則弔異國臣皮弁，自弔己臣弁絰；一則自弔己臣而未當事則皮弁，至當事乃弁絰也。錫恭按，諸侯吊異國之臣，雖當事亦皮弁，自吊己臣，當事則弁絰。然當事雖弁絰，而未當事亦皮弁。二誼實一貫也。云‘庶人不爵弁，弔服素冠委貌’者，謂庶人無爵弁，故不用弁絰，而素冠委貌也。注不言其服，蓋亦疑衰素裳可知。賈此疏以爲白布深衣，案，深衣是庶人吉服，不當用以弔。《司服》疏謂庶人弔服亦疑衰而冠異，其說得之。○禮言朋友麻，而不言師服，案弔服加麻，師與朋友同，見《檀弓》注，而其異於朋友者，心喪三年，出行亦絰。《檀弓》曰：‘事師，服勤至死，心喪三年。’又曰：‘孔子之喪，二三子皆絰而出。’是也。",
            "对应经文": "朋友麻。【",
            "对应序号": "100139"
        },
        {
            "内容": "【疏】天子、諸侯絕期，今言爲兄弟服，明是公士大夫之君於旁親降一等者，室老家相降一等，不言士，士邑宰遠臣，不從服。若然，室老似正君近臣，故從君所服也。",
            "对应经文": "君之所爲兄",
            "对应序号": "100140"
        },
        {
            "内容": "【李氏如圭曰】邑宰遠臣，故從服旁期，國君不服。",
            "对应经文": "君之所爲兄",
            "对应序号": "100140"
        },
        {
            "内容": "【張氏爾岐曰】公卿大夫對其室老亦有君稱，其爲兄弟服已降一等，室老從之而服，又降一等。",
            "对应经文": "君之所爲兄",
            "对应序号": "100140"
        },
        {
            "内容": "【程氏瑤田曰】室老對士言爲近臣，對閽寺屬之近臣，則又爲貴臣矣。",
            "对应经文": "君之所爲兄",
            "对应序号": "100140"
        },
        {
            "内容": "【胡氏培翚曰】天子、諸侯之臣，重服從，輕服不從。此室老家臣即兄弟服亦從服，是與天子、諸侯之臣異，故特記之。降一等者，如君服小功，室老則服緦也。",
            "对应经文": "君之所爲兄",
            "对应序号": "100140"
        },
        {
            "内容": "【疏】妻從夫服其族親，即上經夫之諸祖父母，見於《緦麻章》，夫之世叔見於《大功章》，夫之昆弟之子不降，嫂叔又無服。錫恭按，以上明兄弟服，非如上注族親也。非如上注族親，則當專指小功以下。今言從夫降一等，記其不見者，當是夫之從母之類乎？",
            "对应经文": "夫之所爲兄",
            "对应序号": "100141"
        },
        {
            "内容": "【李氏如圭曰】謂從服尊於己者，卑者則報之，與夫同。錫恭按，《集釋》之誼，主謂兄弟非同行者也，故以尊於己卑於己者釋之。然亦與疏微異。疏意在補記經所未見。李氏意兼總結經所已見者也。",
            "对应经文": "夫之所爲兄",
            "对应序号": "100141"
        },
        {
            "内容": "【沈氏彤曰】從母之類，則有若夫之從祖父母、夫之從父姊妹之類，皆以小功而降爲緦，錫恭按，當云‘夫皆爲之小功，妻降而爲緦’有若夫之族曾祖父母、族祖父母、族父母，及夫之從祖姑姊妹適人者之類，夫皆爲之緦，妻皆降而無服，並包含於其中矣。",
            "对应经文": "夫之所爲兄",
            "对应序号": "100141"
        },
        {
            "内容": "【江氏筠曰】此與上室老兩條，非止爲服不見者以此求之，亦兼爲不服者明之也。葢小功降一等則緦，緦降一等則無服矣。",
            "对应经文": "夫之所爲兄",
            "对应序号": "100141"
        },
        {
            "内容": "【胡氏培翚曰】兄弟服者，謂小功以下之服。《齊衰三月章》傳曰：小功者，兄弟之服也。是其確證。晉成粲據此記以爲嫂叔有服，不知《記》明云夫之所爲兄弟服，不云夫之兄弟，則兄弟指服言，不指人言明矣。庾蔚之謂蔣濟、成粲排棄經傳，苟樹己說。誠然。錫恭按，詳見《大功章》",
            "对应经文": "夫之所爲兄",
            "对应序号": "100141"
        },
        {
            "内容": "【凌氏曙曰】自來多不解此，以致成粲之徒刪去《記》文‘之所’二字，以爲嫂叔有服之証。夫嫂叔無服，傳已大書特書‘夫之昆弟何以無服也’，可謂彰明較著者矣。是豈不足以徵乎？然而掦成粲之波者，尚紛紛不已，何也？錫恭按，此指萬季野、徐健庵等。此節‘兄弟’二字䝉上文‘小功以下爲兄弟’之例，故賈氏以從母之類當之。且鄭於《服問》有‘從無服而有服，公子之妻爲公子之外兄弟’注，謂爲公子之外祖父母從母緦麻，此正是《喪服》記‘夫之所爲兄弟服妻降一等’之切証也。賈亦習聞其說，故以從母之類當之矣。或曰：‘外戚亦有兄弟之目，於他經有徵乎？’曰：‘《爾雅》，母與妻之黨爲兄弟。非其証乎？’問者曰：‘小功何以有兄弟之目也？’曰：‘從祖祖父母者，祖之兄弟也；從祖父母者，父之從父兄弟也；從祖昆弟者，已之再從兄弟也；從母者，母之女兄弟也。凡此之服，皆由兄弟而生，故傳曰，小功以下爲兄弟。且喪服條例，親者言昆弟，疎者言兄弟，服制不同，稱名亦異。乃欲比而同之，以爲有服之證，不亦誣于禮也乎？且無服之例，一見于《檀弓》，又見于《奔喪》，經傳如是，别無異誼，而說經者欲逸出于經傳之外，以求勝于古人，吾誠不得而知之矣。錫恭按，凌氏說甚長，又以此兄弟無注，爲承上注族親。然此言兄弟服與上言兄弟略殊，以爲承上族親，誤也。小功以下緦麻，緦麻降則無服，然由緦麻而無服，亦降一等也。凌氏以無服爲非等，而別爲之解，亦誤也。凌氏又曰：‘兄弟中尚含有高曾之服。’則明與高曾父母傳文相戾，又誤也。故節而錄之。",
            "对应经文": "夫之所爲兄",
            "对应序号": "100141"
        },
        {
            "内容": "【疏】云‘庶子爲後者，爲其外祖父母從母舅無服’者，以其與尊者爲一體，既不得服所出母，是以母黨皆不服之。不言兄弟而顯尊親之名者，雷氏云：‘爲父後者服其本族’。若言兄弟，恐本族亦無服，故汎著其尊親之號，以別於族人也。",
            "对应经文": "庶子爲後者",
            "对应序号": "100142"
        },
        {
            "内容": "【李氏如圭曰】與尊者爲一體，降其母矣，故於其黨無服。",
            "对应经文": "庶子爲後者",
            "对应序号": "100142"
        },
        {
            "内容": "【敖氏繼公曰】不爲後如邦人，是君母與己母之黨或兼服之。",
            "对应经文": "庶子爲後者",
            "对应序号": "100142"
        },
        {
            "内容": "【欽定義疏曰】此謂士之庶子也。庶子爲父後，即爲君母後，當服君母之黨，君母出而有繼母，則服繼母之黨，無則不服。凡從服必降等，爲其母緦，則無可降矣。不爲後則生母與君母服同，宜兼服之。若大夫之庶子不爲後者，父在爲其母大功，則亦不服，父卒乃服之。敖氏謂凡從服皆爲所從在三年之科者，非也。夫之從妻，猶謂有三年之義。妾之從女君也，則謂之何？",
            "对应经文": "庶子爲後者",
            "对应序号": "100142"
        },
        {
            "内容": "【萬氏斯大曰】身爲庶子，於其生母之黨，欲尊而親之，則嫌於干適；將薄而逺之，則疑於賤母。事處兩難，據經斯得。《儀禮 䘮服傳》，子爲母黨之服，《小功》、《緦麻》章明著之；即妾子爲君母黨之服，《小功》、《緦麻》章亦明著之。獨不見妾子爲其生母黨之服，惟《䘮服記》有曰，‘庶子爲父後者爲其外祖父母、從母、舅無服，此指生母之黨。不爲後如邦人。’愚反復思之，乃知古者妾子於生母之黨，一如適子之於母黨，無異稱，無異服也。古者妾不得體君，於私家得遂，故《䘮服傳》，公妾以及士妾爲其父母期，大夫之妾爲世父母、叔父母、姑姊妹大功，錫恭按，引此句非鄭誼。而記又言，凡妾爲私兄弟如邦人，是妾得服其私親也。妾既得服其私親，則其子從母而服其私親，不亦宜乎？然其爲父後而於外祖父母從母舅無服，則何也？古人於子，無問衆寡，以一人爲後。妾子而立爲父後，則與尊者爲一體，不敢服其私親。此無論於生母黨無服，即爲其生母，父在服期，父卒三年者，亦降而止於緦也。見《緦麻章》。妾子爲生母，父在服期，父卒三年，不見於經，此於《齊衰三年章》‘慈母如母’推而見之也。‘慈母如母’條傳曰：‘妾子之無母者，父命妾之無子者以爲子，生養之，終其身，死則䘮之三年如母。’妾子子於他妾者服且如此，况生母乎？《䘮服》不著之者，以‘齊衰三年，父卒則爲母，齊衰期年，父在爲母’内包之也。唯大夫之庶子爲生母大功，傳曰：‘大夫之庶子，從乎大夫而降也。’公子爲其母，練冠麻，麻衣縓縁，既葬除之。傳曰：‘君之所不服，子亦不敢服也。’嗚呼！古人之於妾子，以其分雖異，而情則同，故於其服母黨也，正傳雖略其文，而後《記》則明其制。蓋使之得爲服者，所以厚私恩；使之不得爲服者，所以尊先統。仁之至，義之盡也。乃或者疑於所謂外祖父母、從母、舅者，即君母之黨，不知君母之黨，《大傳》所謂徒從也。言非親屬，空從彼而服之也。《小記》曰：‘徒從者，所從亡則已。’故《䘮服》傳曰：‘君母在，不敢不從服；君母不在，則不服。’此即爲後者亦然。故《小記》又曰：‘爲君母後者，即爲父後者。君母卒，則不爲君母之黨服。’若夫生母之黨，則屬從也。骨肉連屬以爲親，故從之而服。《小記》曰：‘屬從者，所從雖没也服。’母死子猶服母黨。唯爲父後則不問母之存否，業承先統，不得更顧其私恩，故不爲之服。果若所疑，彼妾子於君母之父母、從母，已見於《小功》；於君母之昆弟，已見於《緦麻》。此又奚復贅言‘不爲後如邦人’也哉？要知古人之妾不同，有有私家者，有無私家者，《曲禮》所謂大夫之姪娣，士之長妾，此有家者也。所謂‘買妾不知其姓’，此無家者也。無家者已矣，有家者未有不爲之服也。所以然者，天下無無父之人，天下亦無無母之人也。《家禮 八母服圖》云：‘庶子爲父後者爲其母緦，爲其母之父母兄弟姊妹無服。’蓋本《儀禮》，而文誼更明，第不言‘不爲後如邦人’，然可因之而想見。今制，惟妾子服母三年，妾爲其母服期，而無妾母黨之服，其有私親者視之如僕隸等。嗚呼！妾母之私家自適子異視之可也，身爲妾子，而亦異視之，其何以慰母心哉！以上《學禮質疑》○《記》云：‘庶子爲父後者，爲其外祖父母、從母、舅無服；不爲後如邦人。’愚取此條，詳爲之説，以告凡爲妾子者。或者曰：‘古禮固然，以言乎今，實有未可拘者。即如三吳大家，往往取僕婢之女爲妾，妾既生子，子于生母固自無嫌，獨是母之父母、兄弟、姊妹，于此子素有主僕之分，不容居外祖父母、從母、舅之名。既無其名，安從制服？’余乃憮然曰：‘此世衰道微，先王之禮教不明，不能正身齊家，而惟色之求，遂使末流之弊，一至于此也。君子于此，惟正其本源而已矣。《曲禮》云：‘大夫不名姪娣，士不名長妾。’妾之有，亦禮所不禁。然而買妾之法，惟曰不知其姓則卜之，不聞取諸僕婢之女也。《坊記》有言，諸侯不下漁色。説者曰，諸侯不内娶，若下取本國大夫之女，則如漁者之於魚，但以貪欲之心求之也。推此，則爲卿大夫而取僕婢之女爲妾，不謂之漁色而何？古者仕于家曰僕，《禮運》曰：卿大夫與家僕雜居齊齒，非禮也，况可下漁其色，至使其子絶母黨之親乎？君子知其然，慎獨以誠其意，軌物以約其身。閨門之内，琴瑟宜焉，主僕之間，尊卑秩焉，不必其有妾也。不得已而有妾，必取之以道，使妾之有子者得母其母，其母之父母、兄弟、姊妹，得居其子之外祖父母、從母、舅之稱。生而存也則親之，死而喪也則服之。子心既安，母心亦慰，是則正其本源之謂也。不此之務而惟色之求，何怪乎此禮之同于贅疣也哉！以上《儀禮商》。",
            "对应经文": "庶子爲後者",
            "对应序号": "100142"
        },
        {
            "内容": "【盛氏世佐曰】庶子爲父後，於其所生母之黨無服，亦不敢服其私親之誼也。不言從母昆弟、舅之子者，舉其重者，而輕者可知。不爲後如邦人，據士禮而言也；若公子、大夫之庶子，爲尊者所厭，於其母且不得伸，母黨之服詎得伸乎？大夫卒，庶子不爲後者亦如邦人矣。",
            "对应经文": "庶子爲後者",
            "对应序号": "100142"
        },
        {
            "内容": "【顧氏廣譽曰】外無二統之說，出於漢儒，當主適母之不一其黨言，不當以己母與適母之黨言，何則？《服問》傳曰：‘母出，則爲繼母之黨服。母死，則爲其母之黨服。爲其母之黨服，則不爲繼母之黨服。’注：‘雖外親亦無二統。’《通典》引《鄭志》答趙商外氏不可二之問，母黨無親，亦不服繼母黨，鄭之意可知也。若《喪服記》，‘庶子爲後者爲其外祖父母、從母、舅無服，不爲後如邦人’，明庶子非爲後得申母黨服。此與《喪服》‘君母之父母’、‘從母’並行不悖，疏以爲兼服是矣。而仍存馬氏君母不在乃可申之誼，姑以備一解耳。按，賀循、徐邈問答皆謂古庶子服所生之黨，故適母爲徒從，適母亡則不服其黨，詳其意，亦以古者生母黨適母黨兼服，非賈之臆說也。馬氏則謂自降外祖服緦麻，外無二統者，君母亡，無所復厭，自得申其外祖小功。夫《喪服記》所云，專以爲後言，而《喪服》所云，不專以爲後言。如馬氏降服緦麻之說，則是不爲後亦有不得如邦人者矣。按，服己母黨所謂屬從，服適母黨，禮所謂徒從誼，各有施，非二統之謂。惟適子眾子服母黨之服，又服繼母黨之服，庶子服先適母之黨，又服後適母之黨，乃謂之二統。徐藻答臧燾曰：庶子若及先適母，則服其黨，若不及，則服後適母黨。外統無二，此之謂也。馬鄭之言外無二統同，而所指異，不可不辨。且降服無據，母無厭子。凌氏曙乃是馬而非賈，失之。錫恭按，庶子於君母之黨爲徒從，先適母亡，則不服其黨。雖服後適母黨，非二統也。顧氏以此爲二統，俟商。",
            "对应经文": "庶子爲後者",
            "对应序号": "100142"
        },
        {
            "内容": "【疏】宗子，謂繼別爲大宗，百世不遷，收族者也。云‘孤爲殤’者，謂無父未冠而死者也。云‘大功衰、小功衰’者，以其成人齊衰，故長殤、中殤皆在大功衰，下殤在小功衰也。云‘皆三月’者，以其衰雖降，月本三月，法一時，不可更服，曹氏元弼曰：‘服’當爲‘降’故還依本三月也。云‘親則月筭如邦人’者，上三月者，是絕屬者，若在五屬之內親者，月數當依本親爲限，故云如邦人也。○注○注云‘言孤有不孤’者，鄭以記文云孤，明對不孤者，故《曲禮》注云：‘是謂宗子不孤。’彼不孤對此孤也。云‘不孤則族人不爲殤服服之也’者，以父在，猶如周之道，有適子無適孫，以其父在，爲適子則不爲適孫服，同於庶孫，明此本無服，父在亦不爲之服殤可知也。云‘不孤謂父有廢疾’者，案《喪服小記》云：‘適婦不爲舅後者，則姑爲之小功。’注云：‘謂夫有廢疾他故，若死而無子，不受重者。’是子不孤，曹氏元弼曰：‘子’上似脫‘宗’字。謂父有廢疾不立，其子代父主宗事。云‘若年七十而老，子代主宗事’者，案《曲禮》云：‘七十曰老而傳。’注云：‘傳家事任子孫。’是謂宗子不孤，是父年七十，子代主宗事者。云‘與宗子有期之親者，成人服之齊衰期’者，謂宗子親昆弟及伯叔、昆弟之子、姑姊妹在室之等，皆是也。自大功親以下，盡小功親以上，成人月數雖依本皆服齊衰者，以其絕屬者，猶齊衰三月。明親者無問大功、小功、緦麻，皆齊衰者也。既皆齊衰，故三月既葬，受服乃始受以大功、小功、齊衰也。惠氏棟校改‘齊衰’爲‘緦麻’。錫恭按，緦麻無受，惠校非也。‘齊’當作‘之’，聲近而誤。《記》云，大功衰、小功衰，疏因之而云‘大功小功之衰’也至於小功親已下，殤與絕屬者同者，以其成人小功五月，殤即入三月，是以與絕屬者同，皆大功衰、小功衰三月，故與絕屬者同也。云‘有緦麻之親者，成人及殤皆與絕屬者同’者，以其絕屬者爲宗子齊衰三月，緦麻親亦三月，是以成人及殤死皆與絕屬者同也。",
            "对应经文": "宗子孤爲殤",
            "对应序号": "100143"
        },
        {
            "内容": "【李氏如圭曰】爲宗子齊衰，其殤中從上。",
            "对应经文": "宗子孤爲殤",
            "对应序号": "100143"
        },
        {
            "内容": "【敖氏繼公曰】此言宗子孤而爲殤，其服乃如是。若不孤，則族人之親盡者不爲服，而有親者則或降服，或降而無服，亦如邦人也。",
            "对应经文": "宗子孤爲殤",
            "对应序号": "100143"
        },
        {
            "内容": "【欽定義疏】宗子不孤，則其父雖不主宗事，而族人猶以宗子之服服其父。服其父，則不服其子矣。此與宗子之母在則不爲宗子之妻服意同。注謂有大功之親者，成人服之齊衰三月，卒哭受以大功衰九月，謂以大功衰終九月之數，是連齊衰計之者也。臣錫恭按，注小功之五月亦連齊衰計之。　",
            "对应经文": "宗子孤爲殤",
            "对应序号": "100143"
        },
        {
            "内容": "【徐氏乾學曰】大功衰、小功衰者，盖成人宗子死，族人服之，用齊衰。今宗子而殤，則服當降一等。宗子服止三月，無可得而降，故不降其月數，但降其衰制，不用齊衰而用大功之衰、小功之衰也。期仍三月，服之常也；衣用功衰，服之變也。",
            "对应经文": "宗子孤爲殤",
            "对应序号": "100143"
        },
        {
            "内容": "【凌氏曙曰】經傳之所不足者，《記》以明之。此節記宗子爲殤之服也。殤無爲人父之道，故列其服制如此。宗子統理族人，故雖與宗子絶屬者，宗子死爲之齊衰三月，已見《齊衰三月章》矣。設使宗子爲殤而死，將以齊衰三月服之乎？是與成人無異也。若從三月降一等，則是無服矣。於是《記》以明之。曰，凡宗子殤而死，絶屬者不服齊衰，所以異於成人也。爲之大功衰、小功衰，三月可也。大功、小功並言者，不定，有長中下殤也。《記》云‘皆’者，大功衰三月，小功衰亦三月，故云‘皆’也。但降其衰，不降其本服三月也。祇服三月，而不依大功九月、小功五月者，恐同於殤大功、殤小功也。此指絶屬者而言。若其親者，還依本服服之，故曰‘親則月筭如邦人’也。凌氏又以此記爲無爲殤後者之服而釋‘親則月算如邦人’，引《小記》‘以其服服之’爲證。錫恭按，《小記》及注但言承殤後者一人，此記云親所容者廣，不得以彼證此也。又引《曾子問》注及疏，所失與引《小記》注同。",
            "对应经文": "宗子孤爲殤",
            "对应序号": "100143"
        },
        {
            "内容": "【夏氏炘曰】三月，爲一時天道之小變者也，凡喪之輕者，宜以是爲節，緦麻者，三月之正服也，其有分尊而恩輕者，旣不可以服期，又不可以服大小功，於是制齊衰三月之服。重其衰，所以隆尊；減其日月，所以殺恩。此著於經傳者也。惟宗子孤爲殤之服，《禮經》不載，記者於是補之，盖以宗子論，則分尊而恩輕也。旣爲宗子齊衰三月，不可以是而服宗子之殤，若竟以殤服服之，又不别其爲宗子，於是以大功衰、小功衰皆三月以服之，衰減於齊衰，而月同於宗子。先王之制此精矣，由是知三月之服，齊衰、小功、大功皆有之，以爲天道一小變，可以除之矣。推之公子爲其母妻，雖在五服之外，亦旣葬除之，皆取天道之一小變也。",
            "对应经文": "宗子孤爲殤",
            "对应序号": "100143"
        },
        {
            "内容": "【胡氏培翚曰】徐氏乾學疑注大功成人服之齊衰三月，卒哭受以大功衰九月爲期年，小功成人服之齊衰三月，卒哭受以小功衰五月爲八月，不知鄭注所謂九月、五月者，連齊衰三月計之，此與《大功章》言‘布衰裳牡麻絰纓布帶三月受以小功衰即葛九月’者，文法一例。徐氏蓋未之思也。胡氏又曰：‘雖下殤不用緦麻，重宗子也。’錫恭按，齊衰下殤，本當小功，非爲宗子獨異也。胡氏說未是。",
            "对应经文": "宗子孤爲殤",
            "对应序号": "100143"
        },
        {
            "内容": "【釋文】謂墳，扶云反。屍音尸。柩，其又反。大殮，力驗反。",
            "对应经文": "改葬緦。【",
            "对应序号": "100144"
        },
        {
            "内容": "【疏】云‘謂墳墓以他故崩壞，將亡失屍柩者也’者，鄭解改葬之意。云‘他故’者，謂若遭水潦漂蕩之等，墳墓崩壞，將亡失屍柩，故須別處改葬也。云‘改葬者，明棺物毀敗，改設之，如葬時也’者，直言棺物毀敗而改設，不言依服，則所設者，唯此棺如葬時也。云‘其奠如大斂’者，案《既夕記》‘朝廟至廟中，更設遷祖奠’，云‘如大斂’奠，即此移柩向新葬之處所設之奠，亦如大斂之奠，士用肫三鼎，錫恭按，‘肫’當作‘豚’，《士喪禮》，大殮奠陳三鼎，其實豚魚臘。則大夫已上更加牲牢。大夫用特牲，諸侯用少牢，天子用大牢可知。云‘從廟之廟，從墓之墓，禮宜同也’者，即設奠之禮，朝廟是也。又朝廟載柩之時，士用輁軸，大夫已上用輴，不用蜃車，飾以帷荒，則此從墓之墓亦與朝廟同可知，故云禮宜同也。云‘服緦者，臣爲君也，子爲父也，妻爲夫也’，知者，若更言餘服，無妨更及齊衰已下，今直言緦之輕服，明知唯據極重而言，故以三等也。不言妾爲君，以不得體君，差輕故也。不言女子子，婦人外成，在家又非常，故亦不言。盛氏世佐曰：言下疑更有‘不言’二字諸侯爲天子，諸侯在畿外差遠，改葬不來，故亦不言也。云‘必服緦者，親見屍柩，不可以無服也’者，君親死已多時，哀殺已久，可以無服，但親見君父屍柩，暫時之痛，不可不制服以表哀，故皆服緦也。故云‘三月而除’者，曹氏元弼曰：‘故’字衍謂葬時服之，及其除也，亦法天道一時，故亦三月除也。若然，鄭言三等，舉痛極者而言，父爲長子，子爲母，亦與此同也。",
            "对应经文": "改葬緦。【",
            "对应序号": "100144"
        },
        {
            "内容": "【《通典》馬融曰】棺有弛壞，將亡尸柩，故制改葬。棺物敗者，設之如初，其奠如大斂時。不制斬者，禮已終也，從墓之墓，事已而除，不必三月。唯三年者服緦，周以下無服。錫恭按，馬氏之誼，與鄭君略同，所異者，惟‘事已而除，不必三月’一語，辨見下。",
            "对应经文": "改葬緦。【",
            "对应序号": "100144"
        },
        {
            "内容": "【又】漢戴德云：制緦麻具而葬，葬而除，謂子爲父、妻妾爲夫、臣爲君、孫爲祖後也，無遣奠之禮，其餘親皆弔服。錫恭按，此與鄭誼不同者，一爲葬而除，一爲無遣奠之禮，其云葬而除，乃馬氏說所自出也。",
            "对应经文": "改葬緦。【",
            "对应序号": "100144"
        },
        {
            "内容": "【又】陳鑠問趙商云：‘親見尸柩，不可吉服，既虞可除，何爲乎三月？’商答曰：‘經云改葬緦，三月而除，三月一時無他變易，今既緦，無因便除，故待三月除，以順緦之數。’",
            "对应经文": "改葬緦。【",
            "对应序号": "100144"
        },
        {
            "内容": "【又】吴徐整問射慈云：‘改葬緦，其奠如大斂，從廟之廟，從墓望墓，錫恭按，‘望’當作‘之’，此述注爲問也，當據注正之禮宜同也。又，此大斂謂如始死之大斂耶？從廟悉謂何廟？牲物何用？’慈答：‘奠如大斂奠，士大斂特豚，從禰廟廟祖廟，錫恭按，第二‘廟’字當作‘之’，古人疊字或作二點，草書‘之’字形似三點，因此致誤從故墓之新墓，皆用特豚。大夫以上，其禮亡，以此推之，大夫奠用特豚，錫恭按，此‘豚’字當作‘豕’天子太宰，諸侯少宰。’錫恭按，兩‘宰’字皆‘牢’字之誤。",
            "对应经文": "改葬緦。【",
            "对应序号": "100144"
        },
        {
            "内容": "【又】東晉賀循答傅純云：‘鄭某云三月者，以親覩尸柩，故三月以序其餘懷，但遲速不可限，故不在《三月章》也。王氏虞畢而除且無正文，《通典》，魏王肅云：司徒文子改葬其叔父，問服於子思。子思曰：禮，父母改葬，緦而除，不忍無服送至親也。肅又云：本有三年之服者，道有遠近，或有艱故，既葬而除，不待有三月之服也。非父母無服，無服則弔服加麻鄭得從重，故《要記》從之。○范宣曰：‘斬縗既葬，則布同於齊縗，既練，則同大功。大祥之後，略如緦麻，禮之次序也，安得反服始服，不從其變？《通典》，蔡謨以爲，改葬斬衰，禮言緦者，謂緦親以上皆反服也。錫恭按，所謂反服始服者，蓋指此等說又，改葬緦服三月者非也，錫恭按，‘非也’二字當倒直訖葬爲斷矣。若改葬不過一旬，安可便脫乎禮，云一時，時踰思變，故取節焉。若道遠艱故，不得時畢，則猶禮云，久喪不葬，主喪者不除，可待葬訖而除？’○宋庾蔚之謂，改葬所以緦而不重者，當以送亡有已，復生有節者，用始亡之服，則是死其親，故制緦以示變吉。既有其服，若旬月而葬，則當如鄭某說，卒緦之限，三月而除。若葬過三月者，須葬畢釋服，服爲葬設故也。錫恭按，鄭君注三月而除者，改葬緦，服之常也，其道遠艱故，踰時乃除者，改葬緦服之變也。注道其常，范氏宣、庾氏蔚之并通其變，誼相成也。猶之爲父母三年而久喪不葬者，主喪者不除，亦所以通其變也。",
            "对应经文": "改葬緦。【",
            "对应序号": "100144"
        },
        {
            "内容": "【又嫡孫有父喪未練改葬祖服議】晉段疑問：‘嫡孫居父喪，未練而改葬祖，當何服？又，出養子居所生父喪齊縗，改葬合當何服？’荀訥云：‘禮，父母喪偕葬，先輕後重，謂便當以重服而葬也。若服重可以臨葬，則爲人後者亦當著齊縗耳。禮無的文，此意决耳。’步熊問：‘改葬但言臣子妻爲君父夫三者，而孫爲祖後亦宜緦，不審受重於祖，錫恭按，‘不審’疑當作‘若不’父亡後祖墓崩，不知云何？’許猛云：‘按經文，以謂諸有三年者皆當緦，如注意舉此三者，明唯斬者爾。今父卒，孫爲祖後而葬祖，雖不受重於祖，據爲主，雖不爲祖斬，亦制緦以葬也。’",
            "对应经文": "改葬緦。【",
            "对应序号": "100144"
        },
        {
            "内容": "【又有小功喪及兄喪在殯改葬父母服議】魏荀俁云：‘有小功喪服，改葬父母，服以重包輕，宜便服小功。’王肅以爲，宜服改葬緦，卒事反故服。晉蔡謨答或問：‘改葬服緦，今甲當遷葬，而先有兄喪在殯，爲當何服？’謨答：‘亦應服緦，禮，三年之喪，既練而遭緦麻之喪，則服其服，往哭之，凡喪相易，皆以重易輕，至於此事，則以輕易重。所以然者，臨其喪故也。卑者猶然，況至尊乎？謂甲臨葬，應改服緦麻。’",
            "对应经文": "改葬緦。【",
            "对应序号": "100144"
        },
        {
            "内容": "【又改葬父母出適女服議】晉庾龢問：‘女子適人，今改葬，兒既服緦，女子當有服不？’王翼答云：‘喪禮，改葬緦。鄭氏以爲臣子妻，以例推之，女子雖降父母，卽亦子也。今男女皆緦，於義自通。’",
            "对应经文": "改葬緦。【",
            "对应序号": "100144"
        },
        {
            "内容": "【又改葬前母及出母服議】晉胡濟改葬前母服議云：‘今禮無其章，不復特爲之法，故取繼母服準事。目下得申孝養之情，推此所奉，前繼一也，以爲前母改葬，宜從衆子之制。’又劉鎮之問：‘父尚在，母出嫁亡，今改葬，應有服不？’徐廣答云：‘改葬服緦，唯施極重。此既出嫁，未聞兒有服之文。然緣情立禮，令制服奉臨，就從重之義，合卽心之理，亦當無疑於不允也。’",
            "对应经文": "改葬緦。【",
            "对应序号": "100144"
        },
        {
            "内容": "【又改葬反虞議】晉尚書下問：‘改葬應虞與不。按，王肅《喪服記》云：“改葬緦，既虞而除之。”’傅純難曰：‘夫葬以藏形，廟以安神，改葬之神在廟久矣，安得退之於寢，而虞之乎？若虞之於寢，則當復還袝於廟，不得但虞而已。’國子祭酒荀訥以爲：‘虞，安神之祭。神已在廟，改葬不應復虞，虞則有主。訥謂純言爲當。’韓虯問賀循曰：‘按，傅純曰問鄭氏改葬三月，又譏王氏以既虞爲節，云“改葬之神在廟久矣，不應復虞”。見府君所答，唯云宜三月，謂王氏爲短，鄭爲長，而不答應虞之義，此爲應虞否也？’循答曰：‘凡移葬者，必先設祭告墓，而開塚，從墓至墓皆設奠，如將葬朝廟之禮，意亦有疑。既設奠於墓，所以終其事。必爾者，雖非正虞，亦似虞之一隅也。但不得如常虞，還祭殯宮耳。故不甚非王氏，但不許其便除。然禮無正文，是以不明言也。’殷仲堪問范甯曰：‘荀訥議太后改葬，既據言不虞，朝廷所用，賀《要記》云，三月便止，何也？’甯答曰：‘賀無此文，或好事者爲之耶？不見馬、鄭、賀、范說改葬有虞。神已在廟，虞何爲哉？’錫恭按，‘范’字蓋衍。不然，自‘不見’以下非范氏之言也。俟考。吴射慈答徐整問改葬虞曰：‘不在殯宮，又不爲位，何反虞之有？’○宋庾蔚之謂：‘神已在廟，無所復虞，但先祭而開墓，將窆而奠，事畢而祭靈，遂毀靈座。若棺毀更斂，則宜有大斂之奠。若移喪遠葬，又有祖奠、遣奠也。’",
            "对应经文": "改葬緦。【",
            "对应序号": "100144"
        },
        {
            "内容": "【《魏書 禮志》】明帝神龜元年十一月，侍中國子祭酒儀同三司崔光上言：‘被臺祠部曹符，文昭皇太后改葬，議至尊、皇太后、羣臣服制輕重。’四門博士劉季明議云：‘案《喪服記》雖云改葬緦，文無指據，至於注解，乖異不同。馬融、王肅云本有三年之服者，鄭及三重，然而後來諸儒符融者多，與某者少。錫恭按，注言‘子爲父’，則包爲母。注與馬融誼同。馬、王與注異者，不在此也。劉說誤會。今請依馬、王諸儒之議，至尊宜服緦。案《記》，“外宗爲君夫人猶內宗”，鄭注云：“爲君服斬，夫人齊衰，不敢以親服至尊也。”今皇太后雖上奉宗廟，下臨朝臣，至於爲姑不得過期，計應無服。其清河、汝南二王，母服三年，亦宜有緦，自餘王公百官爲君之母妻，唯期而已，並應不服。’又太常博士鄭六議云：‘謹檢《喪服》并中代雜論，《記》云改葬緦，鄭注：“臣爲君，子爲父，妻爲夫，親見屍柩，不可以無服，故服緦。”三年者緦，故期已下無服。竊謂鄭氏得服緦之旨，謬三月之言。錫恭按，三月不謬，崔說非是。如臣所見，請依康成之服緦，旣葬而除，錫恭按，葬畢即除，非是。愚以爲允。’詔可。",
            "对应经文": "改葬緦。【",
            "对应序号": "100144"
        },
        {
            "内容": "【《隋書 儀禮志》】後齊王元軌子欲改葬祖及祖母列上，未知所服。邢子才議曰：‘禮，改葬緦麻。鄭某注，臣爲君，子爲父，妻爲夫，惟三人而已。然適曽孫、孫承重者，曽祖父母、祖父母改葬，既並三年之服，皆應服緦。而止言三人，若非遺漏，便是舉其略耳。",
            "对应经文": "改葬緦。【",
            "对应序号": "100144"
        },
        {
            "内容": "【韓氏愈《改葬服議》】經曰：‘改葬緦。’《春秋穀梁傳》亦曰：‘改葬之禮緦。舉下緬也。’此皆謂子之於父母，其他則皆無服。何以識其必然？經次五等之服，小功之下，然後著改葬之制，更無輕重之差，以此知惟記其最親者，其他無服，則不記也。若主人當服斬衰，其餘親各服其服，則經亦言之，不當惟云緦也。《春秋》莊公三年，《榖梁傳》注，緦者，五服最下，言舉下緬，上從緦，皆反其故服。’錫恭按，若主人當服斬衰。以下破范氏甯《榖梁傳注》誼也。傳稱‘舉下緬’者，‘緬’猶遠也，‘下’謂服之最輕者也。以其遠，故其服輕也。江熙曰：‘禮，天子諸侯易服而葬，以爲交於神明者，不可以純凶，况其緬者乎？是故改葬之禮，其服惟輕，以此而言，則亦明矣。衛司徒文子改葬其叔父，問服於子思。子思曰：禮，父母改葬緦，既葬而除之，不忍無服送至親也。非父母無服，無服則加麻，此又其著者也。文子又曰：喪服既除，然後乃葬者，則其服何服？子思曰：三年之喪，未葬服不變除，何有焉？然則改葬與未葬者有異矣。古者諸侯五月而葬，大夫三月而葬，士逾月，無故，未有過時而不葬者。過時而不葬，謂之不能葬，《春秋》譏之。若有故而未葬，雖出三年，子之服不變，此孝子之所以著其情，先王之所以必其時之道也。雖有其文，未有著其人者，以是知其至少也。改葬者，爲山崩水涌毁其墓，及葬而禮不備者，若文王之葬王季，以水齧其墓，魯隠公之葬惠公，‘以有宋師，大子少葬故有闕’之類是也。喪事有進而無退，有易以輕服，無加以重服。殯於堂則謂之殯，瘞於野則謂之葬。近代已來，事與古異，或游或仕，在千里之外，或子幼妻稚，而不能自還，甚者拘以陰陽畏忌，遂葬於其土。及其反葬也，遠者或至數十年，近者或出三年，其吉服而從於事也久矣，又安可取未葬不變服之例，而反爲之重服歟？在喪當葬，猶宜易以輕服，况既遠而反純凶以葬乎？若果重服，是所謂未可除而除，不當重而更重也。錫恭按，韓公謂未可除而除，是也。謂不當重而重，恐未然。《喪服小記》曰：‘久而不葬者，主喪者不除。’其取未葬不變服之例，而反爲之重服者，猶有補過之意焉。此亦告朔餼羊類也，而安得曰不當重乎？或曰：‘喪與其易也寧戚，雖重服不亦可乎？’曰：‘不然。易之與戚，則易固不如戚矣。雖然，未若合禮之爲懿也。儉之與奢，則儉固愈於奢矣。雖然，未若合禮之爲懿也。過猶不及，其此類之謂乎？’或曰：‘經稱改葬緦，而不著其月數，則似三月而後除也。子思之對文子，則曰既葬而除之，今宜如何？’曰：‘自啟至于既葬，而三月則除之，未三月則服以終三月也。’曰：‘妻爲夫，何如？’曰：‘如子。’‘無弔服而加麻，則何如？’曰：‘今之弔服，猶古之弔服也。’",
            "对应经文": "改葬緦。【",
            "对应序号": "100144"
        },
        {
            "内容": "【敖氏繼公曰】案注云‘從廟之廟，從墓之墓’，禮宜同也。言此者，以徴改葬之奠，當如大斂耳。蓋祖奠如大斂奠，故鄭氏以此況彼，謂改葬之奠宜與之同也。錫恭按，敖氏此說亦得鄭氏之一隅。大戴云，無遣奠之禮，鄭君不從。既言奠如大殮，而又言此以證之，以解拘牽戴說者之惑也。然不得因此以疑疏也。",
            "对应经文": "改葬緦。【",
            "对应序号": "100144"
        },
        {
            "内容": "【張氏履曰】《喪服記》改葬緦，注‘三月而除之’，是三月而除，鄭氏之說也。韓公《改葬服議》蓋本諸此，至所引子思答衛司徒文子，謂既葬而除，見《孔叢子》。然《孔叢子》偽書，未足依據。《鄭志》，趙商答陳鑠問曰：改葬緦，三月一時無他變易。今既緦，無因便除，故待三月除，以順緦之數，其誼是也。朱子亦謂禮疑從厚，從鄭可也。蒙竊謂三月一時，天道小變，古人制禮，多因以爲節，如大夫士去國而素服，猶必三月而復服，況孝子改葬其親，親見尸柩，其悲哀當甚於去國，而謂葬畢即吉，遽同平人，無乃性情之猶未至乎？然則韓公所所云服以終三月者，其說固當，或以爲韓公意斷，亦未之深考矣。",
            "对应经文": "改葬緦。【",
            "对应序号": "100144"
        },
        {
            "内容": "【附《通典》父母墓毀服議】東晉大興二年，司徒荀組表言：‘王路漸通，士人得視冢墓，多聞凶問。朝野所行不同，或有制重斬杖者，復有制齊縗三月、緦麻三月者、直素服盡哀者，人生不同，性有厚薄，是以聖人制禮居中，使賢者俯就，不肖者企及。臣謂墓毀之制，改葬緦麻當包之矣。鄭康成、王子雍皆云，棺毀見屍，痛之極也。今遇賊見毀，理無輕重也。以禮無明文，行者致異，臣以爲宜使明禮大臣議爲正制。’詔：‘司徒表，禮雖無墳墓毀廢正文，然依附名例，不爲無準。吾謂改葬緦通制也，已修復不臨尸柩，素服可也。而士大夫率意，輕重不同，其下太常議定。’國子祭酒杜夷議：‘墓既脩復而後聞問，宜依《春秋》，新宮之災，哭而不服。’博士江淵議：‘凡所以改葬者，必由丘墓崩壞露殯，其痛一也。愚以爲，發墓依改葬，服緦三月。漢時有盜高廟寶器者，達理之士以爲其罪輕於長陵之土。雖同至於敬，事實有異。愚以爲，墓毀更復，不應比廟災而不行服也。’侍中黃門侍郎江啟表：‘按，鄭某云，親見尸柩，不可無服。如鄭義，以見而服，不見不服也。司徒臨潁前表，改葬之緦，不以吉臨凶。今聽其墳墓毀發，依改葬服緦麻，不得奔赴，及已修復者，唯心喪縞素，深衣白帻，哭臨三月。’孔仰《墓毀論》曰：‘按禮，聖人制殯葬之意，蓋以死者不可復存，而孝子不忍棄其親，故爲棺槨葬埋。推其本心，固在棄之。棄之中爲禮節，以順孝子情耳。原聖人之意，蓋以無知處之，形骸故以幽閉長久爲安。以有知爲神靈，故清陽博廟尊嚴爲顯。尊顯故可修，潛隱故不犯。比之丘陵，同之自然，而不敢修。若遇寇發露，可以補復其外，而不可改內。哭泣之日，以事訖爲節，故廟災有三日哭之之文，墓毀無制哭之日。篤推大理，恐不加異於廟災也。苟以無知處之，則雖加開發，不能益死者之苦，但人情不忍見聞，見聞之日，有哭泣一日、五日，或十日，過者不足褒，不及不足貶。故聖人不爲之禮。’永和十二年，修復峻平四陵。大使開陵表，至尊及百官皆服緦，尚書符問：‘皇太后應何服？’博士曹耽、胡訥議：‘爲人後者爲之子。元帝繼武帝，於康帝爲曾祖。禮，爲曾祖後斬縗三年。《小記》，與諸侯爲兄弟者斬縗，則無齊。皇太后宜正服斬縗，改葬當緦。鄭注止於臣、子、妻，王氏通謂三年者，王氏近情則宜緦。’領國子博士荀訥議：‘如鄭某注，則皇太后不應有服緦。謂今皇太后上奉宗廟，下臨朝臣，宜有變禮，不得準之常制。’太常王彪之上言：‘二學博士荀訥、曹耽等議如右。臣雖與之同議，議各有辭。太后臨朝稱制，體同皇極，則亦宜服緦。議有二君之嫌。’尚書范、汪亦同。彪之云：‘太后臨朝，君禮有何不盡，而若何疑於服？’遂上皇太后《緦服或問》曰：‘曾祖墓、從祖墓毀發，哭制云何？’范宣曰：‘禮，不見在遠。直聞墓發，制唯經見改葬緦。此施臣、子、妻，是承嫡者當依此禮，非嫡有降，但三日哭，從祖一日哭可也。’宋庾蔚之謂：‘人子之情無可輟，聖人以禮斷之，故改葬所服，不過於緦。緦服雖輕，而用情甚重。意謂聞其親屍柩毀露，及更葬，便應制服奔往。縱已修復，亦應臨赴。苟途路阻礙，猶宜制服緦，依三月而除，豈可以不及葬事，便宴然不服乎？’梁天監元年，齊臨川獻王所生妾謝墓被發，不至埏門。蕭子晉傳重，禮官何佟之議以爲，改葬服緦，見柩不可無服故也。此止侵土墳，不及於槨，可依新宫火處，三日哭假而已。帝以爲得禮也。錫恭按，江氏淵、庾氏蔚之說最當。",
            "对应经文": "改葬緦。【",
            "对应序号": "100144"
        },
        {
            "内容": "【疏】此云‘當室’者，《周禮》謂之‘門子’，與宗室往來，故爲族人有緦服。○注○云‘童子，未冠之稱’者，謂十九已下。案《內則》，年二十‘敦行孝弟’，十九已下，未能敦行孝弟，非當室則無緦麻，以當室故服緦也。云‘當室者，爲父後，承家事者’，以其言當室，是代父當家事，故云‘爲家主，與族人爲禮’。‘於有親者’，則族內四緦麻以來皆是也。云‘雖恩不至，不可以無服也’者，以其童子未能敦行孝弟，故云恩不至，與族爲禮而爲服，故服之也。若然，不在《緦章》者，若在《緦章》則外內俱報，曹氏元弼曰：‘報’當爲‘服’此當室童子，直與族人爲禮，有此服不及外親，故不在《緦章》而在此《記》也。錫恭按，注云‘與族人爲禮’，雖主言族人，而外親可推而知矣。童子既承家事，則自舅以下，豈不與之爲禮者？疏云不及外親，泥於詞之失也。○傳○記自云‘唯當室緦’，自然不當室則無緦服。而傳言之者，案《曲禮》云：‘孤子當室，冠衣不純采。’但是孤子，皆不純以采。《曲禮》言之者，嫌當室與不當室異，故言之。此傳恐不當室與當室者同，故明之也。",
            "对应经文": "童子唯當室",
            "对应序号": "100145"
        },
        {
            "内容": "【《玉藻》疏】無緦服者，童子唯當室與族人爲禮，有恩相接之義，故遂服本服之緦耳。若不當室，則情不能至緦，故不服也。",
            "对应经文": "童子唯當室",
            "对应序号": "100145"
        },
        {
            "内容": "【《通典》馬融曰】童子，未成人也。",
            "对应经文": "童子唯當室",
            "对应序号": "100145"
        },
        {
            "内容": "【胡氏培翚曰】注云‘童子未冠之稱也’者，古者二十而冠，十九以下爲童子也。云‘當室者，爲父後承家事’者，不爲父後，則自有任家事之人，不必以童子當之也。惟其無父無兄，而以身主家事，則不能無與族人往來晉接之時，故云爲家主與族人爲禮也。鄭注《問喪》云：‘當室，謂無父兄而主家者也。’此注雖不言無父兄，誼當與彼同。若有父兄，則不得爲家主矣。敖氏謂‘童子當室，有父在者’，非也。",
            "对应经文": "童子唯當室",
            "对应序号": "100145"
        },
        {
            "内容": "【《通典》】漢戴德《變除》曰：‘童子當室，謂十五至十九爲父後，持宗廟之重者，其服深衣不裳，錫恭按，緦者，所以爲衰裳者也。《記》云唯當室緦，明當室者有衰裳矣。而此云深衣不裳，與《記》誼不同。下射氏慈云，六七歲雖未爲童，其姊死，故宜著布深衣。庾氏蔚之云，若是八歲以上及禮之人，以其當室，故令與成人同，未八歲者服布深衣，此可見八歲以上當室者服衰裳也。大戴說微誤。其餘與成人同。禮不爲未成人制服者，爲用心不能一也。其能服者，亦不禁縗絰，不以制度，唯其所能勝。’○蜀譙周《喪服圖》，童子不降成人小功親以上，皆服本親之縗。童子不杖、不廬、不絻、不麻，當室者絻麻，十四已下不堪麻，則不。○宋庾蔚之謂：‘馬融以童子爲未成人；鄭某以爲，未成人之稱並不明下至幾歲；戴德以童子當室，十五至十九；譙周云，十四已下不堪麻則不。《記》云，十五成童，舞象耳，豈是經所云‘童子當室’者耶？按，禮稱童子參差不一，以事推之，則大小可知矣。愚謂，當室與族人爲禮，君是八歲以上錫恭按，‘君’當作‘若’。及禮之人，以其當室，故令與成人同。昔射慈以爲，未八歲者服其近屬布深衣，或合禮意。",
            "对应经文": "童子唯當室",
            "对应序号": "100145"
        },
        {
            "内容": "【疏】妾言‘凡’者，總天子以下至士，故‘凡’以該之也。○注○云‘嫌厭降之也’者，解記此之意，君與女君不厭妾，故云嫌厭之，其實不厭，故記人明之。云‘私兄弟自其族親也’者，汲古閣本‘自’作‘目’。以其兄弟總外內之稱，若言私兄弟，則妾家族親也。云‘然則女君有以尊降其兄弟者’，以其女君與君體敵，故得降其兄弟旁親之等。子尊不加父母，唯不降父母，則可降其兄弟旁親。云‘謂士之女爲大夫妻，大夫之女爲諸侯夫人，諸侯之女爲天王后’者，此等皆得降其兄弟旁親也。云‘父卒，昆弟之爲父後者、宗子，亦不敢降也’者，雖得降其兄弟，此爲父後皆不得降，容有歸宗之義，歸於此家，故不降。惠氏棟曰：天王后、諸侯夫人，無歸宗之義，諸侯夫人出則歸宗，不出則不歸也。天王后有廢無出。",
            "对应经文": "凡妾爲私兄",
            "对应序号": "100146"
        },
        {
            "内容": "【敖氏繼公曰】亦嫌屈於其君，而爲私親或與邦人異也。此經正言妾之服其私親者，惟有‘爲父母’一條。其餘則皆與爲人妻者並言，於‘凡適人者及嫁者未嫁者爲其親屬’之條中，恐讀者不察，故《記》言此以明之。",
            "对应经文": "凡妾爲私兄",
            "对应序号": "100146"
        },
        {
            "内容": "【秦氏蕙田曰】如邦人者，如女子子適人者之服也。嫌厭降，不得如禮，故特明之。",
            "对应经文": "凡妾爲私兄",
            "对应序号": "100146"
        },
        {
            "内容": "【褚氏寅亮曰】固見不以厭降，亦見不爲妾者，其服容有異於邦人，大夫妻得降本族也，益信。",
            "对应经文": "凡妾爲私兄",
            "对应序号": "100146"
        },
        {
            "内容": "【曹氏元弼曰】鄭言女君尊降之服推至天王后，則‘凡妾’通天子以下妾言。《不杖期章》言公妾，不言天子之妾者，天子、諸侯禮同，舉公以包天子也。",
            "对应经文": "凡妾爲私兄",
            "对应序号": "100146"
        },
        {
            "内容": "【釋文】滑易，以豉反。素總，子孔反。",
            "对应经文": "大夫吊於命",
            "对应序号": "100147"
        },
        {
            "内容": "【疏】云‘吊於命婦，命婦死也’者，鄭恐以《記》云‘大夫吊命婦’者，以爲大夫死，其妻受吊於命婦，曹氏元弼曰：‘於命婦’三字衍。故云‘命婦死也’。知不吊命婦爲命婦夫死者，以其《記》人作文，宜先吊大夫身，然後吊其婦，故以命婦死吊其夫解之也。引《小記》者，以記人直言身上衰，不言首服，故引《小記》也。言‘諸侯吊，必皮弁’者，言諸侯不言君，謂諸侯因朝吊異國之臣，著皮弁錫衰，雖成服後，亦不弁絰也。引《服問》者，有己君並有卿大夫與命婦相吊法。云‘以居’者，君在家服之，出亦如之，出行不至喪所亦服之。云‘當事則弁絰’者，謂當大、小斂及殯，皆弁絰也。云‘大夫相爲亦然’者，一與君爲卿大夫，同爲其妻降於大功，曹氏元弼曰：‘功’當爲‘夫’出則否。引之者，證大夫與命婦相吊服錫衰同也。錫恭按，注引《小記》、《服問》者，於記傳所已言者，則證成之，於記傳所未言者，則廣論之。疏微嫌其窄也。○傳○問者，先問其名，答云‘麻之有錫者也’，答以名‘錫’之意。但言麻者，以麻表布之縷也，又云‘錫者，十五升抽其半’者，以其縷之多少與緦同。云‘無事其縷，有事其布’者，‘事’猶治也，謂不治其縷，治其布，以哀在內故也。緦則治縷，不治布，哀在外，以其王爲三公六卿，重於畿外諸侯故也。○注○鄭云謂之錫者，治其布使之滑易，以治解事，以滑易解錫，謂使錫錫然滑易也。云‘君及卿大夫吊士，雖當事，皮弁錫衰而已’者，是士輕，無服弁絰之禮，有事無事皆皮弁。衰‘而已’，《校勘記》云，‘衰’，《要義》作‘言’。錫恭按，‘言’字下屬，‘皮弁’對上‘弁絰’。士所輕者，在當事時皮弁，而不在錫衰，故云‘皆皮弁’而意已足。下云‘見其不足之意’，則‘而已’上宜有‘言’字，作‘言’是也。江蘇局重雕《要義》，仍作‘衰’，疑轉改。見其不足之意也。若然，《文王世子》注‘諸侯爲異姓之士疑衰，同姓之士緦衰’，今言士與大夫又同錫衰者，此言與《士喪禮》注同，亦是君於此士有師友之恩者也。云‘士之相吊，則如朋友服矣’者，朋友麻，是朋友服也。上注士吊服用疑衰素裳，腰首服麻吊，亦朋友服也。云‘凡婦人相吊，吉笄無首，素總’者，上文命婦吊於大夫錫衰，未解首服，至此乃解之者，婦人吊之首服無文，故特傳釋錫衰後，曹氏元弼曰：‘傳’上脫‘於’字。下近‘婦人吉笄無首布總’乃解之。必知用吉笄無首素總者，下文‘女子子爲父母卒哭，折吉笄之首，布總’，此吊服用吉笄無首，素總。又男子冠，婦人笄，相對，婦人喪服，又笄總相對，《校勘記》曰：‘對’，《要義》作‘將’。上注男子吊用素冠，故知婦人吊亦吉笄無首，素總也。",
            "对应经文": "大夫吊於命",
            "对应序号": "100147"
        },
        {
            "内容": "【李氏如圭曰】《雜記》曰：‘大夫之哭大夫弁絰，大夫與殯亦弁絰。’諸侯弔者，弔異國之臣也，雖當事亦皮弁耳。出謂以他事非至喪所。○傳○灰治之使錫。錫然滑易，故曰錫也。《雜記》曰：‘朝服十五　升，去其半而緦，加灰錫也。’疑衰之布十四升，疑之言擬，擬於吉也。婦人笄總相將，男子弔服素冠，故婦人素總，爲父母卒哭，折吉笄之首，故弔服吉笄無首也。",
            "对应经文": "大夫吊於命",
            "对应序号": "100147"
        },
        {
            "内容": "【敖氏繼公曰】以天子吊服差之，錫重於緦，故緦治縷而錫則否。蓋凡服以麤細爲先後，錫不治縷，則其縷不如緦之細，所以差重也。錫恭按，五服之緦衰，其絰糾者也。吊服之緦衰，其絰纏者也。錫衰爲吊服，而其絰亦纏，但可與吊服之緦較輕重，而不可與五服之緦較輕重。敖氏說可節取。萬季野乃以爲緦重而錫輕。是以五服之緦與錫相較也，豈不謬與？",
            "对应经文": "大夫吊於命",
            "对应序号": "100147"
        },
        {
            "内容": "【沈氏彤曰】敖云‘有錫’疑當作‘滑易’，葢二字各有似，傳寫誤也。鄭司農注《司服職》云：錫，麻之滑易者也。其據此記未誤之文與？彤謂，傳云有錫，則有不錫者。此葢對緦麻之無事其布而言，不容破字，且破有錫爲滑易，恐上詳下略，亦非言之序，敖誤也。",
            "对应经文": "大夫吊於命",
            "对应序号": "100147"
        },
        {
            "内容": "【胡氏培翚曰】凡弔服之見於經注者，《周禮 司服》曰：‘凡弔事弁絰服。’鄭注：‘服弁絰者如爵弁，而素加環絰。’《司服》又曰：‘王爲三公六卿錫衰，爲諸侯緦衰，爲大夫士疑衰。其首服皆弁絰。’鄭注：‘君爲臣服弔服也。’此天子之弔服也。《禮記 喪服小記》曰：‘諸侯弔，必皮弁錫衰。’《服問》曰：‘公爲卿大夫錫衰以居，出亦如之當，事則弁絰。’鄭注：‘不當事則皮弁。’又鄭注《文王世子》云：‘君雖不服臣，卿大夫死則皮弁錫衰以居，往弔當事則弁絰，於士蓋疑衰，同姓則緦衰以弔之。’又鄭注《司服》云：‘諸侯亦以錫衰爲弔服。’《喪服小記》曰：‘諸侯弔必皮弁錫衰，則變其冠耳。’又云：‘國君於其臣弁絰，他國之臣則皮弁。’又鄭注上‘朋友麻’云：‘諸侯亦以錫衰爲弔服，當事則弁絰，否則皮弁，辟天子也。’以《小記》及《服問》考之，諸侯唯有錫衰弔卿大夫之文，而首服有皮弁、弁絰二者。據《服問》云，當事則弁絰，不當事自皮弁也。鄭氏以天子皆弁絰，諸侯不皆弁絰，而變其冠爲皮弁，辟天子。又謂，諸侯於己國之臣弁絰，於他國之臣皮弁，其諸侯弔士之服，經無明文。鄭氏於《文王世子》注謂同姓之士緦衰，異姓之士疑衰。於此注云：‘君弔士，雖當事，皮弁錫衰而已。’明當事不弁絰，以別於弔己國卿大夫也。但其服云錫衰，不云疑衰，錫恭按，‘疑衰’上脫‘緦衰’二字。又《士喪禮》：‘君若有賜焉，則視斂。既布衣君至。’注云：‘主人成服之後，往則錫衰。’皆與《文王世子》注異。孔、賈二疏以士於君有師友之恩，故錫衰釋之。經惟言諸侯錫衰，據鄭注，則三衰俱有。孔、賈申之，以《司服》云公如王之服轉次相如，故知諸侯亦有三衰也。此諸侯之弔服也。此《記》云‘大夫弔于命婦錫衰，命婦弔于大夫錫衰’，《禮記 喪服小記》謂，大夫相爲，亦如公爲卿大夫，錫衰以居，當事則弁絰。又曰：‘爲其妻往則服之，出則否。’《襍記》曰：‘大夫之哭大夫弁絰，大夫與殯亦弁絰。’鄭注：‘弁絰者，大夫錫衰相弔之服也。’又鄭注‘朋友麻’云：‘卿大夫亦以錫衰爲弔服，當事則弁絰，否則皮弁，辟天子也。’又鄭注《司服》云：‘大夫士有朋友之恩，亦弁絰。’案，大夫之於大夫弁絰，已見《襍記》及《小記》，則此注殆爲大夫於士言也。大夫於士有朋友之恩弁絰，則無朋友之恩者不弁絰。此注云卿大夫弔士，雖當事皮弁錫衰而已，此卿大夫之弔服也。上‘朋友麻’注云：‘士以緦衰爲喪服，其弔服則疑衰也。’又云：‘其弁絰皮弁之時，則如卿大夫。然又改其裳以素，辟諸侯也。朋友之相爲服，即士弔服，疑衰素裳。’此注云：‘士之相弔則如朋友服矣，疑衰素裳。’　注《司服》云：‘士當事弁絰疑衰，變其裳以素耳。’案，士弔當事　弁絰，則不當事亦皮弁。上注所謂弁絰、皮弁之時，如卿大夫也。此士之弔服也。又‘朋友麻’注云：‘庶人不爵弁，則其弔服素冠委貌。’《檀弓》疏謂，鄭注不顯所著之服，文承疑衰素裳之下，則庶人亦用疑衰。或者庶人布深衣冠素委貌也。《司服》疏則謂庶人冠素委貌疑衰素裳，與士服同而冠異。今案，深衣是庶人吉服，不當用以弔，似孔疏前說及《司服》疏爲是矣。此庶人弔服也。此《記》云命婦弔錫衰，鄭注《檀弓》‘魯婦人之髽而弔也’云：‘禮，弔服，大夫之妻錫衰，士之妻則疑衰歟？皆吉笄無首素總。’此婦人弔服也。以上所論，皆主人成服以後之弔服，見於經注而可考者如此。",
            "对应经文": "大夫吊於命",
            "对应序号": "100147"
        },
        {
            "内容": "【釋文】折笄，之設反。有著，丁略反，下同。櫛，莊乙反。榛笄，莊巾反。刻鏤，劉音陋。摘頭，他狄反。大飾，音泰，劉唐餓反。",
            "对应经文": "女子子適人",
            "对应序号": "100148"
        },
        {
            "内容": "【疏】此二者皆期服，但婦人以飾事人，是以雖居喪內，不可頓去修容，錫恭按，此‘頓’字與下云‘不可頓兇’似皆訓爲純。頓、純皆屯聲，誼容相近，俟考故使惡笄而有首。至卒哭，女子子哀殺，歸於夫氏，故折吉笄之首而著布總也。案《斬衰章》‘吉笄尺二寸’，斬衰以箭笄長尺。《檀弓》齊衰笄亦云尺，則齊衰已下皆與斬同一尺，不可更變，故折吉笄首而已。其總，斬衰已六升，長六寸，鄭注：‘總六升，象冠數。’則齊衰總亦象冠數。正服，齊衰冠八升，則正齊衰總亦八月，錫恭按，‘月’當作‘升’。是以總長八寸。笄總與斬衰長短爲差，但笄不可更變，折其首。總可更變，宜從大功總十升之布總也。○注○言‘以髽’者，則髽有著笄明矣，鄭言此者，舊有人解《喪服小記》云‘男子免而婦人髽’，免而無笄，則髽亦無笄矣。但免、髽自相對，不得以婦人與男子有笄無笄相對，故鄭以經云‘惡笄有首以髽’，髽笄連言，則髽有著笄明矣。○傳○案，《記》自云‘惡笄之有首也’，曹氏元弼刪‘之’字‘也’字。即惡笄自有首明矣。而傳更云‘笄有首’，重言之者，但惡者，直木理麤惡，非木之名。若然，斬衰笄用箭，齊衰用櫛，俱是惡。傳恐名通於箭，故重疊言之，名不通於箭，曹氏元弼曰：此‘名’當爲‘明’直謂此齊衰櫛木爲惡木也。又云‘惡笄者，櫛笄也’者，既疊不通箭，乃釋木名，故云櫛木之笄也。云‘折笄首者，折吉笄之首也’者，以《記》‘折笄首’文承‘惡笄’之下，恐折惡笄之首，故傳辨之。以折首去飾，不可以初喪重時有首，至卒哭哀殺之後，乃更去首，應輕更重，於義不可。故傳以爲初死惡笄有首，至卒哭更著吉笄，嫌其大飾，乃折去首而著之也。又云‘吉笄者，象笄也’者，傳明吉時之笄以象骨爲之，據大夫士而言。案《弁師》天子諸侯笄皆玉也。○注○鄭云‘櫛笄者，以櫛之木爲笄’者，此櫛亦非木名。案《玉藻》云‘沐櫛用椫櫛，發晞用象櫛’，鄭云：‘椫，白理木爲櫛。’櫛即梳也，以白理木爲梳櫛也。彼椫木與象櫛相對，此櫛笄與象笄相對，故鄭云櫛笄者以櫛之木爲笄。云‘或曰榛笄’者，案《檀弓》云：‘南宮縚之妻之姑之喪，夫子誨之髽，曰：爾毋從從爾，爾毋扈扈爾。蓋榛以爲笄，長尺而總八寸。’彼爲姑用榛木爲笄，此亦婦人爲姑，與彼同。但此用椫木，彼用櫛木，不同耳。《校勘記》曰：‘櫛’疑當作‘榛’蓋二木俱用，故鄭兩存之也。云‘笄有首者，若今刻鏤摘頭矣’，鄭時摘頭之物刻鏤爲之，此笄亦在頭，而去首爲大飾，明首亦刻鏤之，故舉漢法況之也。云‘卒哭而喪之大事畢，女子子可以歸於夫家’者，但以出適女子與在家婦俱著惡笄，婦不言卒哭折吉笄首，女子子即言折吉笄之首，明女子子有所爲，故獨折笄首耳。所爲者，以女子外成，既以哀殺事人，可以加容，故著吉笄，仍爲大飾，折去其首，故以歸於夫家解之。若然，《喪大記》云女子子‘既練而歸’，與此注違者，彼小祥，歸是其正法，此歸者，容有故許之歸，故云‘可以’，權許之耳。云‘吉笄尊，變其尊者，婦人之義也’，婦人之事人，不可頓凶，居喪不可盡飾，故著吉笄，又折笄首，是婦人事人之義，異於男子也。若然，案《服問》云：‘男子重首，婦人重要。’此云笄尊者，彼男女相對，故云婦人重要。若婦人不同對男子，曹氏元弼曰：‘同’字衍。然亦是上體尊於下體，曹氏元弼曰：‘然’字衍。故云笄尊也。云‘據在夫家，宜言婦’者，傳解《記》文女子適人，猶云‘子折笄首’。云‘終之者，終子道於父母之恩’者，子對父母生稱，婦對舅姑立名，出適應稱婦，故雖出適猶稱子，錫恭按，‘故’字上疑有脫文。終初未出適之恩也。",
            "对应经文": "女子子適人",
            "对应序号": "100148"
        },
        {
            "内容": "【陳氏祥道曰】小斂之髽不言筓，則未成服之髽無筓矣。女子子適人者爲其父母，婦爲舅姑，惡筓有首以髽。孔子言髽，而繼之以榛筓，則成服之髽有筓矣。又《儀禮》言髽衰三年，《小記》言齊衰惡筓以終喪，則齊衰、斬衰之髽皆終喪矣。孔穎達曰：常服之髽不用麻布。然則啓殯之髽雖在成服之後，盖亦無筓以對男子之袒而免故也。錫恭按，免首不冠者，不冠者之所服也。袒而免則不冠。男子冠而婦人笄，男子不冠則婦人不笄。",
            "对应经文": "女子子適人",
            "对应序号": "100148"
        },
        {
            "内容": "【欽定義疏】小斂之後，未成服之前，婦人將斬衰者，去纚而麻髽，將齊衰者，去纚而布髽，此不著笄者也。成服著布總，則斬衰者箭笄，齊衰者榛笄，而髽如故，以其去纚而露紒，自若也。注言髽有著笄者，此也。",
            "对应经文": "女子子適人",
            "对应序号": "100148"
        },
        {
            "内容": "【盛氏世佐曰】布總，言其同也。此不専爲女子子發，乃言於子折笄首之下者，上文終言笄制而後及之耳。",
            "对应经文": "女子子適人",
            "对应序号": "100148"
        },
        {
            "内容": "【惠氏棟曰】鄭以摘頭解笄首。笄之首猶摘之頭，漢之摘，古之笄也。《續漢志》曰：摘長一尺爲簪。胡氏培翚曰：鄭解有首在櫛笄之後，是指吉笄之首言之，故以漢時刻鏤摘頭況之也。",
            "对应经文": "女子子適人",
            "对应序号": "100148"
        },
        {
            "内容": "【胡氏培翚曰】舊解有云髽無笄，故鄭辨之。李氏云，南宫縚之妻之姑之喪，夫子誨之髽，蓋榛以爲笄，髽笄之文相連，亦髽有笄之證。江氏筠云，髽有二種，一爲去笄之髽，《士喪禮》‘婦人髽於室’及《既夕》所云髽者是也；一爲著笄之髽，此《記》所言及《斬衰章》‘箭笄髽’是也。以其可去笄，故髽得與免相對。又以其可著笄，故免僅施之當事，而髽得用於平時也。錫恭按，去笄者，麻布髽也。著笄者，不用麻布，但露紒髽也。今案，鄭言髽有著笄者，則固有不著笄者，江說是也。○注‘吉笄尊’至‘義也’十二字，今本在‘爲其大飾也’下。盧云，案其語　意，似今本爲是。若不先言‘折其首’，則所謂變者何指？賈疏順文爲釋，與今本合。今案，變其尊，謂變惡笄而吉笄，非指折其首言也。詳賈疏。是上下牽連，總解而其述注，則於女子子可以歸於夫家之後，即述‘吉笄尊’云云，明不與今本同，盧說非。",
            "对应经文": "女子子適人",
            "对应序号": "100148"
        },
        {
            "内容": "【曹氏元弼曰】惡笄有首以髽，是婦人服之通例，不獨女爲父母、婦爲舅姑爲然，故下文又云‘妾爲女君、君之長子，惡笄有首布總’。此節葢專明女子子在夫家爲父母，以避舅姑之嫌，而有變服以別於婦爲舅姑，一如期服通禮之事。故上先合言卒哭以前，女與婦服同，而下乃別出卒哭後女服之不盡同於婦者，見同是期服，同當惡笄，而女旣在夫家，則不敢仍著惡笄，以疑於舅姑之喪。斯葢準不貳斬之誼推之，誼至精也 段氏王裁云，在夫家服有分別不同者，義至精也。 云‘女子子適人者爲其父母、婦爲舅姑，惡笄有首以髽’者，此先言未卒哭以前女與婦首服同也。云‘卒哭，子折笄首以笄’者，此别言旣卒哭以後，子歸夫家，爲父母之首服不敢仍與婦服同也。此爲人婦之誼也。爲人婦之子，爲其父母折笄首，以别於其爲婦而服舅姑之服，則婦卒哭後惡笄，自若不待言矣。記特言子折笄首以笄，則子所變者惟笄，髽自若也。上言以髽，此言以笄，互文也。繼公乃云，以笄則不復髽，則前云‘惡笄有首以髽’，豈惡笄但空設之，而不以笄乎？注云‘言以髽’，則髽有著笄者明矣。是惡笄與吉笄折首雖略異，其爲著笄則同也。何以一可髽，一不可髽乎？ 若謂吉笄則不復髽，則禮雖不合，文尙可通。今乃云以笄則不復髽，斯文亦不通矣。繼公之無知至此 旣折笄首以示變，則髽固無嫌矣。云布總者，賈氏云，斬衰已六升， ‘已’通‘以’ 長六寸，鄭注，總六升，象冠數，則齊衰總亦象冠數。弼按，總象冠數，則女子子爲父母降服齊衰，總當七升，婦爲舅姑誼服齊衰，總當九升，《檀弓》云‘總八寸’，注云‘齊衰之總八寸’者，自謂寸數，非謂升數也。斬衰總之升數，以託始於六，故與升數偶合耳。自斬已下，升數以冠升爲差，寸數以二寸遞加爲差， 此句誼岀孔疏。 不必同也。女子子卒哭後，總當八升，長仍八寸，婦卒哭後，總當十升，長尺。 長俟商。 云‘笄有首’者，惡笄之有首也。‘惡笄者，櫛笄也’者，此問明有首之惡笄，專爲齊衰之櫛笄。賈氏云‘明不通於箭’，錫恭按，已見前。胡氏云：‘傳恐人疑箭笄亦有首，故云“笄有首者，惡笄之有首也”，以別之，而卽申言之曰：“惡笄者，櫛笄也。”明非箭笄。錫恭按，胡氏謂箭笄無首。敖氏因傳云笄有首，而疑《記》文“惡”字爲衍，非。’弼案，賈氏、胡氏釋傳極精。傳文十六字，當一氣讀下。後人以‘笄有首’之‘笄’對‘折笄首’之‘笄’， 以下‘笄’字對上‘笄’字可，以上‘笄’字對下‘笄’字不可。 而輕讀次句中一‘之’字，於下二句緊承上二句之語意，初未體會，故妄疑《記》‘惡’字爲衍耳。段氏玉裁亦坐此失，斷不可從。云‘折笄首’者，折吉笄之首也。‘吉笄者，象笄也’者，此問明折首之笄卽是吉時之象笄，文例與上問同，意則異。上恐惡笄之或兼箭笄，故必待釋惡笄而後明此；恐笄之仍是惡笄，故但釋笄而已，明下二句乃更言吉笄所用之物，以見非惡笄用櫛之可比也。云‘何以言子折笄首，而不言婦終之也’者，上文但釋惡笄爲櫛笄，折笄首爲吉笄，而未釋所以折笄首之誼，且但釋折笄首，而未釋‘子’字之誼，故此明之，言所以折笄首者，以爲人婦屈也。旣以爲人婦而屈，則當言婦折笄首，以見禮由誼起，今何以仍言子而不言婦也？則以終子道也。之，之子也。○云‘櫛笄者，以櫛之木爲笄，或曰榛笄’者，賈疏甚是。王氏引之《經義述聞》乃云：‘樿本不得謂之櫛，沐所用之櫛亦有象櫛，但云櫛笄，何以別於下文之象笄？且樿木爲笄，則直稱樿笄可矣，何必迂回其文，而言櫛笄乎？鄭、賈說皆失之。今按，‘櫛’當讀爲‘卽’，卽，柞木也。柞木麤惡，故以爲喪笄。《爾雅》曰：“櫬，采薪。”采薪卽薪。舍人曰：“櫬名采薪，又名卽薪。”樊光曰：“荊州柞木曰采木。”是采薪、卽薪，皆柞木之别名也。單言之則或曰采，或曰卽，韓子《五蠧篇》之釆椽，及此傳之櫛笄是也。’案，王氏難鄭、賈之說，非難鄭、賈，乃難傳文也。葢周人通以櫛目樿，以櫛初專用樿爲之，而樿亦惟中櫛用，故徑謂樿爲櫛，猶諸經傳之謂莢爲筮，不聞云莢當直稱莢，不得謂之筮也。知誼然者，《說文》云：‘樿，樿木也，可以爲櫛。’則櫛得專樿之材矣。又云：‘櫛，梳比之總名也，从木。’則樿得專櫛之名矣。櫛名專屬樿，故卽謂樿爲櫛，謂樿笄爲櫛笄。今人疑爲迂回，古人自謂直截也。《玉藻》之‘象櫛’，猶《禮器》之‘樿杓’耳。杓惟祭天，偶用樿，則樿之常用，自在櫛。櫛惟人君兼有象，則櫛之通用者，自以樿。觀‘櫛’字之從木，則知以樿爲櫛。以櫛目樿之由來久矣，然旣有象櫛，則單言櫛者，猶或有兼象言之嫌。今傳旣言櫛笄，卽言象笄，且一爲惡，一爲吉，則櫛中之不得有象，不待别而自明，直與《玉藻》之樿櫛、象櫛對言者，無異賈疏平實精確。王氏駁之非也。云‘卒哭而喪之大事畢，女子子可以歸於夫家而著吉笄’者，賈氏謂，《喪大記》云，女子子既練而歸，是其正法。此歸者，容有故許之歸，故云可以權許之耳。弼案，期之喪，卒哭後仍惡笄，正也。改著吉笄，降也。子於父母之服，無莫之禁而弗爲其正之理。則此禮專爲權歸夫家者制，斷可知矣。所以旣練歸已有正法，而又權許之卒哭歸者，以卒哭而喪之大事已畢也。胡氏云，葬畢而虞，虞而卒哭，是喪之大事畢也。大事畢而後權許之歸夫家，則卒哭前未畢者，雖有故不許歸，明矣。 若有大故亦得歸。 歸夫家，不得已而著吉笄，則無故卒哭後未歸者，不著吉笄，明矣。云‘吉笄尊，變其尊者，婦人之義也’者，此明在夫家所以不得不著吉笄之故也。胡氏云：‘歸夫家不可純凶，笄在首爲尊，而首服尤以吉笄爲尊。若仍惡笄不變，則恐舅姑以爲嫌，故易惡笄而著吉笄，變其尊者。是婦人事人之誼也。若布總之屬，則不變之矣。’案，髽亦不變，見上。云‘折其首者，爲其大飾也’者，此明旣以婦人之誼，變惡笄爲吉笄，而仍折其首之故也。案，子於父母，苟有可以少伸其哀者，無不爲也。觀折其首以去飾之意，則著吉笄爲在夫家，屈於婦人之誼，而萬不得已可知矣，而婦人事人之誼之重，益可知矣。云‘據在夫家宜言婦’者，賈氏云，傳解《記》文女子適人猶云子折笄首。弼案，自‘卒哭’至‘大飾也’，皆明折笄首爲在夫家守婦禮之事，以推見傳問不言婦之意。故此直接云‘據在夫家宜言婦’，正釋傳不言婦之問也。謂傳發問者，據子在夫家爲婦，故折笄首以成婦人之誼，則《記》正宜言婦折笄首，錫恭按，此句似誤。傳意蓋謂《記》當表明爲婦之意耳，其辭豈得直云婦折笄首也？今何以不言婦而言子也？云‘終之者，終子道於父母之恩’者，案《孝經 喪親章》曰：‘孝子之事親終矣。’女雖已嫁，不能備禮於父母，其哀痛之情則一，故仍稱子以終其道，存父母之恩也。‘於’者，《吕覽 期賢篇》注云：‘猶在也。’在，存也。胡氏云：‘不忘父母之恩也。’案，父母没矣，其恩存於子之心。此時存之，終身存之矣。《中庸 記》曰：‘事亡如事存也。’統觀此注，合之《記》、《傳》，竊歎鄭君深得《傳》文解《記》之微意也。《傳》文‘何以言子折笄首，而不言婦？終之也’解《記》‘子’字之誼，實兼解折笄首之誼。葢《傳》上文但釋折笄首爲折吉笄，吉笄爲象笄，而未釋所以折吉笄首之誼，故此申言之，意謂父母生我，恩同天地，嬰兒失母，創鉅痛深，人子之心，自願惡笄終期，今卒哭後乃吉笄折首者，以歸於夫家，則爲婦當守婦人事人之誼也。著吉笄之誼，旣以其爲婦，則非爲婦無此禮。記人方宜正婦之名，以明其見屈之故，而乃仍言子，不言婦者，明其服雖凖爲婦之誼，其心依然爲子之情，故旣以折笄首者殺其禮，仍以言子者少達其情，誼之盡，仁之至也。《記》、《傳》之誼，精微如此，惟鄭君知之，故始曰女子子可以歸於夫家，繼曰婦人之誼，繼曰據在夫家宜言婦，而卒曰終子道於父母之恩，明一日未歸夫家，則一日得備女服，卽歸夫家而爲婦，可以殺其女之服，終不可奪其女之情也。不敢以私親之故，而虧事人之誼，不忍以出適之故，而没罔極之恩。於夫家則盡婦禮，於父母服則仍子名，可謂曲盡天理，善體人情矣。繼公不知，妄爲異說，諸儒爲其所誤。繼公云：‘終，終喪也。言婦惡笄以終喪，無折笄首之事，故不言婦也。’張氏爾岐云：‘案，傳言“終之”者，因《記》本以女子子與婦並言惡笄有首以髽，下單言子折笄首布總，而不言婦當如何，故解之曰：終之也，謂當以惡笄終期也。注云據在夫家宜言婦，仍指女子子而言，誤會傳文。’胡氏云：‘鄭以“傳不言婦”之“婦”，仍指女子子言，“終之”爲終子道。其説似迂曲，不若敖以婦卽《記》“婦爲舅姑”之婦，“終之”爲終喪之順。《小記》曰“齊衰惡笄以終喪”，其證也。’弼案，此皆不然也。如其說，何傳文之淺乎？《記》旣上以女子子與婦並言惡笄有首，而下單言子折笄首以别之，則婦爲舅姑之不折笄首，當以惡笄終期，自不待言而明。傳何容復以不言婦爲疑，而以終喪解之乎？是故謂《記》以折笄首者惟子，故單言子則可，謂《記》以婦當惡笄終喪，故不言婦，則斷不可。以《記》是言子以别於婦，非不言婦以别於子也，謂傳謂《記》以婦當惡笄終喪，無折笄首之事，故不言婦，則尤不可。以傳是論子之變服不變名，以釋《記》中之意，非論婦之不變服，以增《記》外之誼也。繼公之說誣傳以誣《記》，傳誼没而記誼岐矣。況如是，則折笄首之誼，傳未嘗及之，不當傳者傳，當傳者反不傳矣。《小記》曰：‘齊衰，惡笄帶以終喪。 各本無帶字，段玉裁校本云，‘惡笄’下應有‘帶’字。注‘婦人質於喪，所以自卷持者，有除無變。’是通言婦人齊衰之服。女子子在室者，爲母昆弟，適人者爲父母，夫家無故，旣練而歸者， 父在母喪，十一月而練，旣練則將終期矣。父喪與父卒母喪，皆十三月而練，則固終期矣。旣練而歸，實終喪而歸也。 與妾爲女君、婦爲舅姑、母爲長子衆子等，皆包在内。 段氏玉裁說亦如胡氏，以此條專指婦爲舅姑，非。 下文云箭笄帶，終喪三年， 各本無‘帶’字，段氏云：亦當有‘帶’字。 卽經《斬衰章》之‘布總箭笄髽衰三年’也。經注云，此妻妾女子子喪服之異於男子者，是亦通言婦人斬衰之服也。 段氏專指女子子在室爲父，亦非。 是皆以婦人對男子言，爲婦服之通例，安得以惡笄終喪專指婦爲舅姑，與女子適人爲父母折笄首爲對文乎？觀鄭注云‘婦人質於喪，所以自卷持者，有除無變’，是明對男子文，冠有升數之差，要絰有卽葛言之。婦服通例皆如此，與此《記》之以婦人與婦人相對，吉笄折首與惡笄有首相對者，絕不相關。又彼文有惡笄，又有帶，此女子所易者惟笄，帶如故也。《小記》之文，其不足證諸家所誤解終之之說，明矣。 惡笄終喪，期服常禮也，不獨婦爲舅姑爲然。吉笄折首，變禮也，惟女子適人者卒哭歸夫家者有之。變禮故特言，常禮何待言乎？一人之禮特言，非一人之禮，安得獨屬諸一人乎？且終之之誼，卽誠如諸家說，亦非《小記》之‘終’字也。《小記》‘終’字對男子受冠卽葛言，諸家誤解之，‘終’字以對折笄首言，截然兩事，安得牽引乎？ 以此論之，‘終之’定爲終子道，非終喪。‘不言婦’之‘婦’定指女子子，非婦爲舅姑之‘婦’。婦爲舅姑之惡笄終喪，《記》不啻明言之矣，無待傳也。繼公與傳意大相刺謬，不順已甚，鄭注乃精確，非迂曲也。傳文本如此，何誤會之有？又，段氏玉裁譏注不分别子婦殊服，不知子婦之殊服，《記》久已分别之，非惟注不言，傳亦不言，以不必贅也。餘說與諸家略同，而於‘終之也’上增一‘婦’字，則臆斷，誤尤甚矣。沈氏彤、盧氏文弨亦從繼公說，皆非。曹氏引《喪服小記》‘齊衰惡笄以終喪’，箭笄終喪三年，遵段氏玉裁說，於‘笄’下皆增‘帶’字。錫恭按，段氏說非也。段氏據注云笄所以卷髪帶，所以持身，爰增‘帶’字，不知注言有除無變，故并帶言之，而除與終喪大異，除有不待終喪者，婦人之帶是也。按，《間傳》言，三年之喪，期而小祥，男子除乎首，婦人除乎帶。是婦人斬衰三年者，及女子子在室父卒爲母齊衰三年者，皆期而除帶矣，不終喪三年也。是笄可以言終喪，而帶不可言終喪也。段氏兩增‘帶’字，非也。注所以兼舉卷持者，蓋釋有除無變之例，推類而兼舉之也。因錄曹說，附識於此。",
            "对应经文": "女子子適人",
            "对应序号": "100148"
        },
        {
            "内容": "【疏】妾爲女君之服，《校勘記》曰：程瑤田曰：‘君之黨’三字轉寫譌作‘女君之’三字也。按，《大功章》，‘大夫之妾爲君之庶子’，疏云：‘妾爲君之長子亦三年者，妾從女君服，得與女君同，故亦同女君三年。’此疏與彼正同，然則此句但須改‘爲’字作‘從’。錫恭按，妾從服者，從女君也。阮氏說是。得與女君同。爲長子亦三年，但爲情輕，故與上文婦事舅姑齊衰同惡笄有首布總也。錫恭按，此齊衰之喪也。設若情重，將以何者爲笄，何者爲總乎？疏有微誤。",
            "对应经文": "妾爲女君、",
            "对应序号": "100149"
        },
        {
            "内容": "【盛氏世佐曰】妾爲女君及君之長子，日月雖殊，而齊衰一也，故其首服同。此與婦爲舅姑無以異，乃别見之者，以其爲妾服故也。不言髽，文省也。錫恭按，此駁敖繼公說也。敖曰：笄總與上同，乃別見之者，明其不髽也。《小記》云：‘妾爲君之長子，與女君同。’然則母爲長子之服亦猶是矣。箭笄麻髽，惟服斬者耳。錫恭按，此駁賈疏也。以是差之，則大功以下，其皆吉笄折首以髽而布總與？",
            "对应经文": "妾爲女君、",
            "对应序号": "100149"
        },
        {
            "内容": "【釋文】三袧，劉音鉤，又恪憂反。猶殺，色界反，劉色例反，下同。大古音泰。以便婢面反。謂辟音壁，博歷反，下皆同。",
            "对应经文": "凡衰外削幅",
            "对应序号": "100150"
        },
        {
            "内容": "【疏】自此已下盡‘袪尺二寸’，記人記衰裳之制，用布多少，尺寸之數也。云‘凡’者，總五服而言，故云‘凡’以該之。云‘衰外削幅’者，謂縫之邊幅向外。‘裳內削幅’者，亦謂縫之邊幅向內。云‘幅三袧’者，據裳而言。爲裳之法，前三幅後四幅，幅皆三辟攝之，以其七幅，布幅二尺二寸，幅皆兩畔各去一寸，爲削幅則二七十四尺。若不辟積，其腰中則束身不得就，故須辟積其腰中也。腰中廣狹，在人粗細，故袧之。辟攝亦不言寸數多少，但幅別以三爲限耳。○注○鄭云‘大古冠布衣布’者，案《禮記 郊特牲》云：‘大古冠布，齊則緇之。’鄭注云：‘唐虞以上曰大古也。’是大古冠布，衣布也。云‘先知爲上，外殺其幅，以便體也。後知爲下，內殺其幅，稍有飾也’者，此亦唐虞已上，黃帝已下，故《禮運》云：‘未有麻絲，衣其羽皮。’謂黃帝已前。下文云後聖有作，‘治其絲麻，以爲布帛’。後聖謂黃帝，是黃帝始其布帛，曹氏元弼曰：‘其’，阮本作‘有’。是時先知爲上，後知爲下。便體者，邊幅向外，於體便；有飾者，邊幅向內，觀之美也。云‘後世聖人易之，以此爲喪服’者，又案《郊特牲》云，‘緇布冠，冠而敝之可也’，注：‘此重古而冠之耳。三代改制，齊冠不復用也。以白布冠質，以爲喪冠也。’以此言之，唐虞以下，《校勘記》曰：‘下’，聶氏作‘上’，曹氏元弼曰：‘上’字是冠衣皆白布，吉凶同，齊則緇之，鬼神尚幽闇。三代改制者，更制牟追、章甫、委貌，爲行道朝服之冠。緇布冠，三代將爲始冠之冠，白布冠質，三代爲喪冠也。若然，此後世聖人指夏禹身也，以其三代最先故也。云‘袧者謂辟兩側，空中央也’者，案《曲禮》‘以脯脩置者，左朐右末’，鄭云：‘屈中云朐。’則此言袧者，亦是屈中之稱。一幅凡三處出之，辟兩邊相著，自然中央空矣，幅別皆然也。云‘祭服朝服，辟積無數’者，朝服謂諸侯與其臣以元冠服爲朝服，天子與其臣以皮弁服爲朝服。祭服者，六冕與爵弁爲祭服。不云元端，亦是士家祭服錫恭按，當重‘祭服’二字中兼之。凡服，唯深衣、長衣之等，六幅破爲十二幅，狹頭向上，不須辟積其實腰閒‘實’，《校勘記》云，《通解》作‘它’。曹氏元弼曰：‘它’字是。錫恭按，‘實’字衍。‘其腰間’三字屬上爲句，下文‘已外’乃指深衣、長衣之外朝祭之服也。已外皆辟積無數，似喪冠三辟積，吉冠辟積無數也然。曹氏元弼曰：‘也’當作‘者’。‘凡裳，前三幅，後四幅’者，前爲陽，後爲陰，故前三後四，各象陰陽也。唯深衣之等，連衣裳十二幅，以象十二月也。",
            "对应经文": "凡衰外削幅",
            "对应序号": "100150"
        },
        {
            "内容": "【李氏如圭曰】外削幅者，削布之邊幅向外。內幅者，錫恭按，‘內’下疑脫‘削’字。幅向內也。",
            "对应经文": "凡衰外削幅",
            "对应序号": "100150"
        },
        {
            "内容": "【敖氏繼公曰】下云袂屬幅，則衰之削幅者，惟裻耳。敖又云：衰外削幅者，所以別於吉服之制。錫恭按，注云，大古冠布衣布，後世聖人易之，以此爲喪服。是喪服爲大古所先有也。敖言此者，意謂先有吉服，而後有喪服也，與注誼悖。",
            "对应经文": "凡衰外削幅",
            "对应序号": "100150"
        },
        {
            "内容": "【邱氏濬曰】裳長短隨人身，前縫三幅作一聯，後縫四幅作一聯，前後不相聯，每幅作三箇輙子，如今人帬輙相似。但羣輙鄕一邊順去，此則兩邊相鄉爾。前三後四，各作一要，要兩頭有繫。",
            "对应经文": "凡衰外削幅",
            "对应序号": "100150"
        },
        {
            "内容": "【胡氏培翚曰】注云，‘削幅，猶殺也’者，《廣雅 釋詁》，削與殺皆訓減，故鄭以殺釋之，謂減殺其幅之邊也。高誘注《淮南》亦云：‘削，殺也。’江氏永云：‘《論語》“非帷裳，必殺之”，殺字與此義異。彼殺謂斜裁，此削謂摺倒一寸。注雖以殺訓削，誼實不同。然則衰外削幅者，謂摺倒一寸向外也。裳內削幅者，謂摺倒一寸向內也。云‘袧者，謂辟兩側空中央也’者，莊子云：‘形之與形亦辟矣。’《釋文》：‘辟，相著也。’然則辟兩側者，謂以兩側相著合，則其中央自空也。云‘凡裳前三幅後四幅也’者，謂祭服、朝服、喪服之裳皆前三幅，後四幅，故云‘凡’。此即《論語》所謂‘帷裳’也。案，帷裳之必須辟積者，以其前三後四共七幅，每幅二尺二寸，兩畔各去一寸爲縫，仍存二尺七幅，共十四尺。若不辟積，其要中則太寬，與身不相附。但人身有廣狹不同，故辟積不定其數，喪服之裳雖限以三辟積，而亦不言其寸數多寡也。至深衣、長衣之等，連衣裳爲之制，十二幅以應十有二月，無辟積，與帷裳異。江氏永云：‘深衣裳用布六幅，裁爲十二幅，其當裳之前襟後裾正處者，以布四幅，正裁爲八幅，上下皆廣一尺一寸。又以布二幅，斜裁爲四幅，狹頭二寸，寬頭二尺，此四幅皆以狹頭向上，寬頭向下，連屬於裳之兩旁，別名爲衽。《玉藻》云“衽當旁”是也。《論語》所謂“非帷裳必殺之”者如此。’今案，深衣兩旁有斜裁倒縫之衽，故下廣上狹，要閒不須辟積也。",
            "对应经文": "凡衰外削幅",
            "对应序号": "100150"
        },
        {
            "内容": "【黃先生曰】禮家說，凡裳歬三幅後四幅，分作兩片。張惠言說，凡裳七幅，合爲一條，歬三幅在中，後四幅分在兩旁。以周案，凡裳二片，先服後四幅，再服歬三幅，裳際在兩旁，歬後相掩，若幷作一條，曰裳七幅可矣，又何歬三後四之可言？",
            "对应经文": "凡衰外削幅",
            "对应序号": "100150"
        },
        {
            "内容": "【《家禮》】裳前三幅後四幅，縫向內，前後不連。",
            "对应经文": "凡衰外削幅",
            "对应序号": "100150"
        },
        {
            "内容": "【疏】據上齊斬五章，有一斬四齊。此據四齊而言，不一斬者，《校勘記》曰：‘而言’二字屬上，此據四齊爲句，‘一’字疑亦當作‘言’。上文已論五服衰裳，縫之內外，斬衰裳亦在其中。此據衰裳之下，緝之用針功者，斬衰不齊，無針功，故不言也。‘若’言者，不定辭，錫恭按，《通解》‘若言’二字倒以其上有斬，不齊，故云‘若’也。言‘裳內衰外’者，上言衰外削幅，此齊還向外展之，上言裳內削幅，此齊還向內展之，並順上外內而緝之。此先言裳者，凡齊據下裳而緝之，曹氏元弼曰：‘裳’似當爲‘畔’裳在下，故先言裳，順上下也。○注○鄭云‘齊，緝也’者，據上傳而言之也。云‘凡五服之衰，一斬四緝’者，謂齊衰至緦麻並齊，齊既有針功，緦之名則沒去齊名，亦齊可知也。言‘展之’者，若今亦先展訖，乃行針功者也。",
            "对应经文": "若齊，裳內",
            "对应序号": "100151"
        },
        {
            "内容": "【《通典》】若斬縗，卽縗與裳不緶緝。若齊縗以下，縗則外緶之，裳則內緶之，謂之齊。",
            "对应经文": "若齊，裳內",
            "对应序号": "100151"
        },
        {
            "内容": "【李氏如圭曰】展已乃行針功也。裳内衰外順其削幅也，齊以裳爲主，故先言裳。",
            "对应经文": "若齊，裳內",
            "对应序号": "100151"
        },
        {
            "内容": "【胡氏培翚曰】上言衰外削幅，裳內削幅者，五服所同。但五服之衰與裳，有齊者，有不齊者，故云若齊也。齊謂緝其邊也，不齊者，謂斬也。先言裳而後言衰者，齊本據裳言之。《曲禮》去齊尺，《玉藻》足如履齊，鄭注皆云‘齊裳下緝也’。《論語》，‘攝齊升堂’，皇疏亦云‘齊裳下縫也，故先言裳也’。注云‘凡五服之衰，一斬四緝’者，謂斬衰不緝，齊衰、大功、小功、緦麻，四者皆緝，故云一斬四緝也。云‘緝裳者內展之，緝衰者外展之’者，《說文》，展，轉也，謂轉其邊而緝之。緝裳者，則先展其邊於內；緝衰者，則先轉其邊於外，而後施鍼功也。",
            "对应经文": "若齊，裳內",
            "对应序号": "100151"
        },
        {
            "内容": "【疏】以一方布置於背上，上畔縫著領，下畔垂放之，以在背上，故得負名。適，辟領，即下文適也，出於辟領外旁一寸，總尺八寸也。",
            "对应经文": "負廣出於適",
            "对应序号": "100152"
        },
        {
            "内容": "【《通典》】取布方尺八寸，置背上，上縫著領，下垂之，謂之負。經云負廣出於適寸，鄭云負在背上也。適，辟領也，負出於辟領外旁一寸也。今據辟領廣尺六寸，負各出一寸，故知尺八寸。",
            "对应经文": "負廣出於適",
            "对应序号": "100152"
        },
        {
            "内容": "【李氏如圭曰】以一方布負之於背，故曰負。其上端縫著于領，其下垂之，辟領廣尺六寸，負廣尺八寸。",
            "对应经文": "負廣出於適",
            "对应序号": "100152"
        },
        {
            "内容": "【胡培翚曰】負亦名負版，見下注。敖氏引孔子‘式負版者’爲據，江氏筠云，《論語》此文承‘凶服者式之’之下，敖豈謂式凶服之獨此耶？蓋祇見字面同而喜爲牽合，與衣帶下尺句解作絰帶之帶，同一謬耳。",
            "对应经文": "負廣出於適",
            "对应序号": "100152"
        },
        {
            "内容": "【疏】此辟領廣四寸，據兩相而言。云‘出於衰’者，謂比胸前衰而言出也。○注○云‘博，廣也’者，若言博，博是寬狹之稱，上下兩旁俱名爲博。若言廣，則唯據橫闊而言。今此適四寸據橫，故博爲廣，見此義焉。云‘辟領，廣四寸’者，據項之兩相向外各廣四寸。云‘則與闊中八寸也’者，謂兩身當縫，中央總闊八寸，一邊有四寸，並辟領四寸，爲八寸。云‘兩之爲尺六寸也’者，一相闊，與辟領八寸，故兩之總一尺六寸。云‘出於衰者，旁出衰外’者，以兩旁辟領，向前望衰之外也。云‘不著寸數者可知也’者，以衰廣四寸，辟領橫廣總尺六寸，除中央四寸當衰，衰外兩旁各出衰六寸，故云不著寸數可知也。",
            "对应经文": "適博四寸，",
            "对应序号": "100153"
        },
        {
            "内容": "【李氏如圭曰】衣領當項處，左右各開四寸，向外辟厭之，是謂辟領。錫恭按，此句有誤，辨見下。所開處則闊中也。辟領與闊中，毎旁合爲八寸，通左右計之，則尺六寸。衰廣四寸，當心，辟領旁出衰外六寸，闊中，或作闕中，謂闕去中央以安項也。",
            "对应经文": "適博四寸，",
            "对应序号": "100153"
        },
        {
            "内容": "【胡氏培翚曰】適在兩肩，博四寸者，指一邊之適言之。出於衰者，則合適之兩相，并闊中言之也。",
            "对应经文": "適博四寸，",
            "对应序号": "100153"
        },
        {
            "内容": "【夏氏炘曰】適之制與衣殊材。前之衰，後之負版，皆繫于適。先著衣訖，乃始著適。適謂之辟領，辟者偏也，謂領偏向旁開也。今世小兒衣領猶有右旁開縫者，其古適之遺制與？錫恭按，法度之服，不應向旁開領，解‘辟’字誤。《喪服 記》曰：‘衣二尺有二寸。’注云：‘衣自領至腰，二尺二寸，倍之，四尺四寸，加辟領，八寸，而又倍之。凡衣用布一丈四寸。’炘案，衣長二尺二寸，統背計之，則四尺四寸。合左右計之，則八尺八寸。此衣身用布之數也。于安項處，濶去八寸，所謂闊中八寸者指此。别用布一幅，横廣一尺六寸，爲辟領，亦闊去中央安項處八寸，兩旁各得四寸，此辟領用布之數也。衣用布八尺八寸，辟領用布八寸，兼闊中去布計之，實布一尺六寸。注所謂加辟領八寸，而又倍之也。統衣布計之，凡一丈四寸，此衣與辟領用布之數也。辟領并闊中一尺六寸，衰博四寸，辟領左右去衰六寸，此辟領出衰之數也。負版出于適旁寸，則尺八寸，此負版用布之數也。適橫廣八寸，其縱廣無明文。古者幅廣二尺二寸，擬用半幅爲之。錫恭按，用半幅無徵，據下注辟領加布，則當長終幅。詳《釋服》。除去闊中八寸，前後尙各餘布寸半。後之負版，前之衰，皆綴于辟領之下，則負正當背，而衰亦當心。鄭所謂衰廣袤當心者，是也。○或者曰：‘如子之說，適之制可考，宋以來儒者適衰同材反摺向外之論，可不辨而自明矣。錫恭按，《通典》云，其開領處左右各開四寸，向外辟厭之，謂之適，此爲適衰同材，反摺向外之說所自始。宋儒不專其咎也。然則賈氏衰繫外衿之說，不足信乎？’曰：‘古者，朝祭服皆對衿，聶氏《三禮圖》衰作對衿，最爲卓識。《喪服》記、注可證。安有内外衿之别乎？錫恭按，賈氏所謂外衿，亦從對衿者言，與明人以衽爲衿者別，詳《釋服》。楊氏《續通解》圖衰于左衿之上，而衰不當心矣。邱氏瓊山繫帶四條之說，益不足據，而黃氏潤玉至以兩衽屬衿，顛倒錯亂，皆賈氏外衿之說啟之也。’或又曰：‘闊中八寸，無布以塞其闕，其安項處不太寛乎？’曰：‘古人張肱八尺，當今裁尺五尺，則古八寸當今才五寸耳。今人開圓領，大者一尺二三寸，以圍三徑一計之，亦廣四寸有奇，豈古人五寸之方領，而太寛乎？前之衰也，後之负版也，左右之辟領也，皆喪服之制，而吉服無是也。故别用布爲之，而互相連屬，此先王制服之精意也。楊氏諸儒於辟領之外，又加一領，以求合賈疏闊中八寸而又倍之之説。解經之誤，於是爲甚矣。故不可以不辨。’",
            "对应经文": "適博四寸，",
            "对应序号": "100153"
        },
        {
            "内容": "【釋文】廣，古曠反。袤音茂。",
            "对应经文": "衰長六寸，",
            "对应序号": "100154"
        },
        {
            "内容": "【疏】袤，長也，據上下而言也。綴於外衿之上，故得廣長當心。云‘前有衰，後有負板’者，謂負廣出於適寸，及衰長六寸，博四寸。云‘左右有辟領’者，謂左右各四寸。云‘孝子哀戚錫恭按，此是述注，自當作‘哀戚’，校者未言，某本作‘衰’，蓋陽城張氏本新誤。無所不在’者，以衰之言摧，孝子有哀摧之志，負在背上者，荷負其悲哀在背也。云‘適’者，以哀戚之情，指適緣於父母，不兼念餘事。是其四處皆有悲痛，是無所不在也。",
            "对应经文": "衰長六寸，",
            "对应序号": "100154"
        },
        {
            "内容": "【《通典》】又取布，長六寸，博四寸，綴於衣外衿上，謂之縗。",
            "对应经文": "衰長六寸，",
            "对应序号": "100154"
        },
        {
            "内容": "【李氏如圭曰】衰綴于外衿之上，表其哀摧之心。負言負其悲哀，適言主於念親，不及他事。張子厚曰：‘喪服變而之輕，而衰不變，著之變服之上，謂之受者，以此得名，不欲摧割之心亟忘，且表其本服也。’",
            "对应经文": "衰長六寸，",
            "对应序号": "100154"
        },
        {
            "内容": "【敖氏繼公曰】五服之屬，及錫與疑，皆以衰爲名，則是凡凶服、弔服，無不有此衰矣。敖又云：‘負板惟孝子有之，故《記》先言。’錫恭按，如敖說，則適先衰言又何也？其說非是。今節取其是者錄之。",
            "对应经文": "衰長六寸，",
            "对应序号": "100154"
        },
        {
            "内容": "【欽定義疏】衣身四幅，前襟而後裾。兩襟之外，未聞別有襟也。疏所云外襟，其即左襟，掩右之二寸者，與衰綴於其中掩二寸之處，則亦不患其不當心矣。增一外襟掩於內襟之上，深衣當有之。若端衰增此，則與方領不能屬。領不方則與辟領之博四寸者不相當。故疑邱說之不然也。邱氏濬曰：疏有綴衰於外衿之文，既曰有外衿，則必有內衿矣。今俗衰衣之制，乃爲對衿衣，遂使衰不當心，殊失古制。擬作一外衿，掩於內衿之上，服之，則衰正當心矣。",
            "对应经文": "衰長六寸，",
            "对应序号": "100154"
        },
        {
            "内容": "【夏氏炘曰】凶服何以名衰也？曰：以前六寸之衰名之也。衰足以盡凶服乎？曰：凶服之與吉服異者三：負也，衰也，適也，三者皆與吉服異者也。曷爲僅以衰名也？曰：舉其重者言之也。五服皆有衰乎？曰：豈獨五服，疑衰、錫衰皆以衰名，是亦無不有衰者也。有衰亦必有負、適乎？曰：負、適與衰，三者闕一不可。無負、適，何以成其爲衰也？喪服者，所以順人情之哀而制之者也。前有衰，後有負，左右有適，言其哀無所不在也。自斬衰以及緦麻，自凶服以及弔服，哀雖有淺深，而其無不哀則同也。入墟墓者尙生哀，而況親臨其柩乎？曰：子之說何所徵也？曰：卽徵之於經也。《喪服》一篇，細明五服之同異，外削、内削、牡麻、枲麻、事縷、事布、三升、四升，無不詳悉言之，而獨於衰、負、適、衽、衣、袂、袪、帶下，八者無一語言其同異，則五服同制昭昭矣。不徒唯是，《禮記 喪大記》、《喪服小記》、《間傳》、《服問》、《三年問》、《雜記》、《檀弓》等篇，皆所以發明《喪服》者也。小功左縫，緦麻澡纓，《喪服》不言，而《雜記》言之，除喪者先重者，易服者易輕者，《喪服》不言而《小記》言之，齊衰五升、六升，大功七升，小功十二升，《喪服》不言而《間傳》言之，其他紀同異者不可悉數，而負、適、衰之制乃喪服之重且大者，獨無一語剖析之，則五服同制，又益明矣。故《雜記》曰‘端衰無等也’。錫恭按，《雜記》意在貴賤同，非五服五等也。此句誤引。曰：鄭君之注衰、負、適也，何以僅云孝子哀戚無所不在也？曰：喪禮，以父母爲主，言孝子者，舉其重者言之也。《問喪》曰：‘孝子親死，悲哀志懣，故三日而后斂，以俟其生也。’豈期功以下之喪卽不得三日而斂乎？《檀弓》曰：‘夫明器，鬼器也；祭器，人器也。夫古之人，何爲而死其親乎？’豈期功以下之喪葬俱不得用明器乎？古人立言，舉其最重，而其餘無所不該矣。曰：《家禮》，大功以下無負、衰、適，黄勉齋、楊信齋謂子於父母有負、衰、適，旁親不得用之。徐健菴謂五服皆有衰，惟負板、辟領，子於父母用之。然則諸儒之說，俱不足信乎？曰：後世期功以下，罕有製衰裳者。《家禮》，五服皆有衰裳，而負、適、衰三者用於期以上，此因時立制，竝非解經。後人因《家禮》而加推闡，大抵發明朱子之意居多耳。曰：宋人以前，五服爲負、適、衰之制，亦有可徵者乎？曰：卽孔沖遠《禮記疏》尙存其略，而惜未全也。《雜記》曰：‘大夫卜宅與葬日，有司麻衣布衰。’注云：‘白布深衣而著衰。’疏引皇氏曰：以三升半布爲衰，長六寸，廣四寸，綴於衣前，當胷上，後又有負版，長一尺六寸，廣四寸，錫恭按，負方一尺八寸，此誤。夫有司於有地大夫，雖服斬衰，然非孝子之於親也。皇氏尙以爲有負、衰，則凡骨肉之親，有不用負、衰、適者乎？其不言辟領者，或脫簡，或省文耳。總之，無負、適不成其爲衰，無衰不成其爲凶服。徧考經文，無孝子獨用衰之事。故詳釋之如此。又案，《儀禮》諸記皆記正經之所未備，及有異同者。《喪服 記》自‘凡衰外削幅、裳内削幅’至篇末，俱記五服之制。細繹其文理之脉絡，前兩節云：‘凡衰外削幅，裳内削幅，幅三袧。’又云：‘若齊裳内衰外。’係記一斬四齊之異。後四節云，衰三升，三升有半，其冠六升，以其冠爲受，受冠七升。又云：齊衰四升，其冠七升，以其冠爲受，受冠八升。又曰：繐衰四升有半，其冠八升。又曰：大功八升若九升，小功十升若十一升，係記五服升數之異。惟中八節云，負廣出于適寸。又曰：適博四寸出於衰。又曰：衰長六寸，博四寸。又曰：衣帶下尺。又曰：衽二尺有五寸。又曰：袂屬幅。又曰：衣二尺有二寸。又曰：袪尺二寸。無一語及其同異，則五服皆同此八者，明矣。後儒　皆知衣、衽、袂、袪、帶，下五者無異，而不知衰、適、負三者無異，抑獨何哉！",
            "对应经文": "衰長六寸，",
            "对应序号": "100154"
        },
        {
            "内容": "【黃先生曰】《喪服 記》：‘凡衰外削幅，裳內削幅，幅三袧，若齊裳內衰外。’賈公彥云：‘自此以下，記衰裳之制，用布多少，尺寸之數。凡者，統五服而言。’以周案，此記統言五服衰裳之制，故曰‘凡’。則下文所記適、負、衰、衽，五服皆然，故禮於喪服異同，鉅細悉記，而適、負、衰、衽，獨無一言及其等殺。黃勉齋、楊信齋、敖君善、徐健庵錫恭按，說皆見前。皆非也。衰之等差在升數，不在衰、適、負版。",
            "对应经文": "衰長六寸，",
            "对应序号": "100154"
        },
        {
            "内容": "【疏】謂衣腰也。云‘衣’者，即衰也，但衰是當心廣四寸者，取其哀摧在於偏體，汲古閣本，‘偏’作‘徧’。故衣一名爲衰。今此云《通解續》云，下有‘衣’字。據在上曰衣，舉其實稱。云‘帶’者，此謂帶衣之帶，曹氏元弼曰：‘謂帶’二字疑倒。非大帶、革帶者也。曹氏元弼曰：‘非’當作‘即’，言此帶謂平常衣之帶，即大帶、革帶。衣帶下尺者，衣至當帶處，以布接之，垂下長尺耳。衣帶下尺，不獨喪服然也。云‘衣帶下尺者’，據上下闊一尺，若橫而言之，不著尺寸者，人有麤細，取足爲限也。錫恭按，此說非也。衣廣二尺者，共八尺，則帶下亦八尺也。不著尺寸者，可推而知也。云‘足以掩裳上際也’者，若無腰，則衣與裳之交際之閒，露見表衣，《校勘記》曰：‘表’，《通解》作‘裏’。曹氏元弼曰：‘裏’字是。有腰則不露見，故云掩裳上際也。言上際者，對兩旁有衽，掩旁兩廂下際也。",
            "对应经文": "衣带下尺。",
            "对应序号": "100155"
        },
        {
            "内容": "【《通典》】衣下施要，取半幅橫綴身下，長短隨衣。錫恭按，《記》云‘尺’，《通典》云‘半幅’者，半幅廣一尺一寸，亦以一寸爲削幅也。",
            "对应经文": "衣带下尺。",
            "对应序号": "100155"
        },
        {
            "内容": "【李氏如圭曰】衣身之下爲要，其闊一尺，以掩衣裳之際。",
            "对应经文": "衣带下尺。",
            "对应序号": "100155"
        },
        {
            "内容": "【張氏爾岐曰】用布高一尺，上綴衣身，遶要前後。錫恭按，此名帶下。《斬衰章》注云：衰無帶下是也。張氏又曰：衣帶言其物。恐誤。",
            "对应经文": "衣带下尺。",
            "对应序号": "100155"
        },
        {
            "内容": "【吳氏廷華曰】帶者，要間當帶之處。衣長二尺二寸，不過及要，與裳相接，每不能掩，故於當帶處以布綴之，垂下長尺，以掩裳際也。",
            "对应经文": "衣带下尺。",
            "对应序号": "100155"
        },
        {
            "内容": "【胡氏培翚曰】五服皆言衰裳。鄭注《斬衰章》，凡服上曰衰，下曰裳，是通謂上衣爲衰也。此承上衰長六寸博四寸之文，則舉其實而言曰衣，謂上衣也。",
            "对应经文": "衣带下尺。",
            "对应序号": "100155"
        },
        {
            "内容": "【夏氏震武曰】張惠言《儀禮圖》於衰服較諸家最確，獨其解帶下尺，則未安。鄭注，帶下尺者，要也。廣尺足以掩裳上際也。言要，則與裳要同，當以一幅橫綴衣前後，不得分爲四幅。廣尺者，據上下而言。橫則不得言廣尺。錫恭按，分四幅，橫廣尺，皆見張氏端衣圖。帶下橫之尺寸，經所不著。鄭無庸言之。賈疏謂據上下闊一尺，若橫不著尺寸者，人有麤細，取足爲限也。其釋經注之意甚明，而以橫不著尺寸，爲因人有麤細，則小誤。橫不著尺寸者，橫之尺寸視衣，不待言也。",
            "对应经文": "衣带下尺。",
            "对应序号": "100155"
        },
        {
            "内容": "【疏】云‘掩裳際也’者，對上腰而言，此掩裳兩廂下際不合處也。云‘二尺五寸，與有司紳齊也’者，《玉藻》文。案彼士已上，大帶垂之皆三尺，又云有司二尺有五寸，謂府史。紳即大帶也。紳，重也，屈而重，故曰紳。此但垂之二尺五寸，故曰與有司紳齊也。云‘上正一尺’者，取布三尺五寸，廣一幅，留上一尺爲正。正者，正方不破之言也。一尺之下，從一畔旁入六寸，乃向下邪？向下一畔一尺五寸，去下畔亦六寸，橫斷之，留下一尺爲正。如是，則用布三尺五寸，得兩條衽，衽各二尺五寸，兩條共用布三尺五寸也。然後兩旁皆綴於衣，垂之向下掩裳際，此謂男子之服。婦人則無，以其婦人之服連衣裳，故鄭上《斬章》注云，婦人之服‘如深衣則衰無帶，下又無衽’是也。",
            "对应经文": "衽，二尺有",
            "对应序号": "100156"
        },
        {
            "内容": "【《通典》】又於腰兩傍，當縫各綴一衽。經云衽二尺有五寸，鄭云，衽所以掩裳際，其制上正方一尺，於方一尺之下角斜向下長尺五寸，末頭闊六寸，今但取三尺五寸布交解相沓，裁之卽可，亦謂之燕尾，令闊頭向上，取象與吉服之衽相反。錫恭按，末句不可解。豈吉服之衽闊頭向下邪？",
            "对应经文": "衽，二尺有",
            "对应序号": "100156"
        },
        {
            "内容": "【李氏如圭曰】取布三尺五寸，交解之，兩端各留全幅，長一尺，其下横斷六寸，乃斜裁之，爲二燕尾，長尺五寸。凡用布三尺五寸，而得二衽，綴于衣要之兩旁，垂之以掩裳前後際，其闊頭在上，反於吉也。錫恭按，此語與《通典》同。《春秋傳》，魯昭公比及葬，襄公三易衰，衰衽如故，衰即此衽。",
            "对应经文": "衽，二尺有",
            "对应序号": "100156"
        },
        {
            "内容": "【黃氏宗羲曰】鄭、賈之說，取布三尺五寸，上下各畱一尺，一尺之外，上於左旁，裁入六寸，下於右旁，裁入六寸，便於盡處相望，斜裁如是，則用布三尺五寸，得兩條祍，各長二尺五寸，廣頭向上，狹頭向下，綴於衣兩旁，狀如燕尾，以掩裳旁際。此與深衣之曲裾，制雖異而其誼則同，葢以深衣之制，一旁連，一旁不連，故曲裾沓掩於一旁，喪服前後不連，故衽分綴于兩旁也。錫恭按，以上之說，太沖所不取者也。然述鄭賈誼甚明，故刪其駁詞，而取其述語。",
            "对应经文": "衽，二尺有",
            "对应序号": "100156"
        },
        {
            "内容": "【江氏永曰】鄭氏曰：‘凡衽者，或殺而上，或殺而下，是以小要取名焉。衽屬衣則垂而放之，屬裳則縫之以合前後。’《玉藻》‘衽當旁’注。永案，衽者，斜殺以掩裳際之名。深衣裳前後當中者不名衽，唯當旁而斜殺者名衽。故經云‘衽當旁’，明其不當中也。鄭云，凡衽者或殺而下，或殺而上，此廣解凡裳之衽也。衽有二，朝服、祭服、䘮服皆用帷裳，前三幅，後四幅，裳際不連，有衽掩之，用布交解，寛頭在上，合縫之，狹頭在下，如燕尾之形，卽《䘮服篇》‘衽二尺有五寸’是也。此衽之殺而下者也。深衣之衽當裳旁亦交解，而以狹頭向上，寛頭向下，此衽之殺而上者也。云衽屬於衣，則垂而放之，謂朝祭䘮服之衽云屬於裳，則縫之，以合前後，卽深衣之衽也。",
            "对应经文": "衽，二尺有",
            "对应序号": "100156"
        },
        {
            "内容": "【釋文】袂屬音燭，劉又音蜀。",
            "对应经文": "袂屬幅。【",
            "对应序号": "100157"
        },
        {
            "内容": "【疏】屬幅者，謂整幅二尺二寸，凡用布爲衣物及射侯，皆去邊幅一寸，爲縫殺，今此屬連其幅，則不削去其邊幅，取整幅爲袂。必不削幅者，欲取與下文衣二尺二寸同，縱橫皆二尺二寸，正方者也。故《深衣》云‘袂中可以運肘’，二尺二寸亦足以運肘也。",
            "对应经文": "袂屬幅。【",
            "对应序号": "100157"
        },
        {
            "内容": "【李氏如圭曰】袂，袖也。布幅二尺二寸，凡用布，兩邊各去一寸爲縫削，此袂則全幅用之，屬之於衣，欲其與袂中縱横正方也。",
            "对应经文": "袂屬幅。【",
            "对应序号": "100157"
        },
        {
            "内容": "【釋文】之肱，古宏反。",
            "对应经文": "衣二尺有二",
            "对应序号": "100158"
        },
        {
            "内容": "【疏】云‘此謂袂中也’者，上云袂，據從身向袪而言，此衣據從上向掖下而言。云‘言衣者，明與身參齊’者，袂所以連衣爲之，曹氏元弼曰：‘所以’二字似衍。衣即身也，兩旁袂與中央身總三事，下與畔皆等，曹氏元弼曰：‘與’字衍。故變袂言衣，欲見袂與衣齊參也，故云與身參齊。云‘二尺二寸，其袖足以容中人之肱也’者，案《深衣》云袂中‘可以運肘’，鄭注云：‘肘不能不出入。’彼云肘，此云肱也。凡手足之度，鄭皆據中人爲法，故云‘中人’也。云‘衣自領’已下云云者，鄭欲計衣之用布多少之數，‘自領至腰皆二尺二寸’者，曹氏元弼曰：‘皆’字衍。衣身有前後，今且據一相而言，故云衣二尺二寸，倍之爲四尺四寸，總前後計之，故云‘倍之爲四尺四寸’也。云‘加闕中八寸’者，闕中謂闕去中央安項處，當縫兩相總闕去八寸，若去一相，正去四寸，若前後據長而言，則一相各長八寸，錫恭按，疏所云‘闕去’，謂裁去者也。本在衣身前後四尺四寸，中與注云加不合，疏誤。通前兩身四尺四寸，總五尺二寸也。云‘而又倍之’者，更以一相五尺二寸，並計之，故云又倍之。云‘凡衣用布一丈四寸’者，此唯計身，不計袂與袪，及負衽之等者，彼當丈尺寸自見，曹氏元弼曰：‘丈’當爲‘文’。又有不全幅者，故皆不言也。",
            "对应经文": "衣二尺有二",
            "对应序号": "100158"
        },
        {
            "内容": "【《通典》】身長二尺二寸，合前後爲四尺四寸，兩邊凡八尺八寸。經云‘衣二尺有二寸’，鄭某云‘衣自領至腰二尺二寸’是也。鄭亦以此爲袂中之數，則袂亦正方二尺二寸也。以古幅廣二尺二寸，《禮記》所云‘端縗’謂此也。錫恭按，鄭君主謂袂中，杜氏主謂衣身，說微不同。",
            "对应经文": "衣二尺有二",
            "对应序号": "100158"
        },
        {
            "内容": "【李氏如圭曰】袂中，謂袂自上向掖下之廣狹也。中人之肘尺二寸，袂可以回肘，故袂中二尺二寸。左右袂中與身參齊，故舉衣之尺寸以見袂中也。布幅二尺二寸，袂中與衣身長亦二尺二寸，以其正方，故謂之端衰。《雜記》曰：‘端衰喪車，皆無等。’無等者，自天子達於庶人也。‘辟領’，賈氏作‘闕中’。",
            "对应经文": "衣二尺有二",
            "对应序号": "100158"
        },
        {
            "内容": "【敖氏繼公曰】衣，謂衰之身也，言此於袪袂之閒，則是除殺袪之外，其袪之廣亦如衣也。",
            "对应经文": "衣二尺有二",
            "对应序号": "100158"
        },
        {
            "内容": "【胡氏培翚曰】注‘加辟領八寸’，李氏曰：‘辟領，賈氏作闕中。’今案，此計用布之數，當作‘辟領’爲是。今本作‘闊中’，則又因‘闕中’而誤也。○《深衣》云，袼之高下可以運肘，彼注云‘袼，衣袂，當掖之縫也’，與此言袂中誼同。《說文》，肘，臂節也，肱，臂上也。二者相近，故《深衣》言肘，而注以肱言之，誼亦同也。",
            "对应经文": "衣二尺有二",
            "对应序号": "100158"
        },
        {
            "内容": "【釋文】祛尺，起魚反。倂兩，步頂反。拱尚，九勇反。",
            "对应经文": "祛，尺二寸",
            "对应序号": "100159"
        },
        {
            "内容": "【疏】云‘袪，袖口也’者，則袂末接袪者也。云‘尺二寸’者，據複攝而言，圍之則二尺四寸，與深衣之袪同，故云‘尺二寸，足以容中人之倂兩手’也。‘吉時拱尚左手，喪時拱尚右手’者，案《檀弓》云：‘孔子與門人立，拱而尚右。二三子亦皆尚右。孔子曰：我則有姊之喪故也。二三子皆尚左。’鄭云：‘復正也。喪尚右，右，陰也。吉尚左，左，陽也。’是其吉時拱尚左，喪時拱尚右也。以袪橫既與深衣尺二寸，既據橫而言，《校勘記》曰：此處疑有錯簡。當云：以祛橫，據橫而言，既與深衣尺二寸同。許宗彥云：當作‘不言緣之深淺尺寸者，以祛據橫而言，既與深衣尺二寸同，故緣’云云。不言緣之深淺、尺寸者同，故此據《要義》，有‘同故’二字，《校勘記》云：‘同’字當在上文‘既與深衣尺二寸’下，‘故’即疏末‘故記人’之‘故’。《要誼》節去末句，遂升‘故’字於‘緣口’之上耳。緣口深淺亦與深衣同寸半可知，故記人略不言也。",
            "对应经文": "祛，尺二寸",
            "对应序号": "100159"
        },
        {
            "内容": "【《通典》馬融曰】袂，末也。尺二寸，足以容拱手也。喪，拱尚右手。杜氏自爲說云：繼袂之末，又綴以廣尺二寸布，謂之祛。錫恭按，注云袖口，是在袖而爲口也。馬云袂末，是在袂而居末也。皆不謂與袂別材。今杜氏云繼袂之末，似別有祛以繼夫袂者，恐非注誼。",
            "对应经文": "祛，尺二寸",
            "对应序号": "100159"
        },
        {
            "内容": "【李氏如圭曰】袂中二尺二寸，自掖下微圜，裁之置袂口而狹止闊尺二寸。深衣曰袂，圜以應規是也。《雜記》曰：‘凡弁絰，其衰侈袂。’侈袂者，蓋半而益一，則其袂三尺三寸，祛尺八寸。",
            "对应经文": "祛，尺二寸",
            "对应序号": "100159"
        },
        {
            "内容": "【敖氏繼公曰】此袂廣二尺二寸，而祛尺二寸，亦謂圜殺一尺，如深衣之祛也。此衣與祛衽帶下之度，吉時亦然。特於此見之耳。",
            "对应经文": "祛，尺二寸",
            "对应序号": "100159"
        },
        {
            "内容": "【疏】自此至篇末，皆論衰冠升數多少也。以其正經言斬與齊衰，及大功、小功、緦麻之等，並不言布之升數多少，故記之也。云‘衰三升，三升有半，其冠六升’者，衰異冠同者，以其三升半，謂縷如三升半，成布還三升，錫恭按，記言三升半與三升並列，而疏謂縷如三升半，成布三升。夫必有三升半之布，而後縷得如之。雜記注言‘縷如三升半’，如此三升半，成布也。此正言三升半，而曰縷如三升半，則三升半成布安在，而此縷如之也。疏說非。故其冠同六升也。云‘以其冠爲受，受冠七升’者，據至虞變麻服葛時，更以初死之冠六升布爲衰，更以七升布爲冠，以其葬後哀殺，衰冠亦隨而變輕故也。○注○云‘衰，斬衰也’者，總二衰，皆在斬衰章也。云‘或曰三升半者，義服也’者，以其斬章有正、義，子爲父，父爲長子、妻爲夫之等，是正斬。云諸侯爲天子，臣爲君之等，是義斬。此三升半實是義服，但無正文，故引或人所解爲證也。上章子夏傳亦直云衰三升冠六升，亦據正斬而言。不言義服者，欲見義服成布同三升故也？云‘六升，齊衰之下也’者，齊衰之降服四升，正服五升，義服六升，以其六升是義服，故云‘下’也。云‘齊衰正服，《校勘記》曰：‘齊’乃‘斬’字之誤。變而受之此服也’者，下注云‘重者輕之’故也。云‘三升，三升半，其受冠皆同，以服至尊，宜少差也’者，以父與君尊等，恩情則別，故恩深者三升，恩淺者三升半，成布還三升，故云少差也。錫恭按，注云少差，指受服言。疏改易注意以就己謬，說非也。",
            "对应经文": "衰三升、三",
            "对应序号": "100160"
        },
        {
            "内容": "【黃氏榦曰】斬衰正服，衰三升，冠六升，既葬，以其冠爲受，衰六升，冠七升。義服衰三升有半，冠六升，既葬，以其冠爲受，衰六升，冠七升。《通解續》卷十六。",
            "对应经文": "衰三升、三",
            "对应序号": "100160"
        },
        {
            "内容": "【李氏如圭曰】義服者，爲君服也。六升者，義服之齊衰，故曰‘齊衰之下’。三升半之衰不見於閒傳，經、記亦無降正義服之文。先儒以閒傳齊功之衰各有三，差之爲三等。又，此記之三升半爲義服。舊說服夫之族類爲義，而以名服者，其情亦輕，則凡服君，與從服、名服，皆義服也。夫妻雖以義合，然一體之名均於天性，是曰至親，列於正服，與君臣之方喪有殊。爲夫之黨曰屬從，而爲君之黨曰徒從，蓋由於此。",
            "对应经文": "衰三升、三",
            "对应序号": "100160"
        },
        {
            "内容": "【敖氏繼公曰】以其冠爲受，謂受衰之布與冠布同也。此言衰布有二，其冠以下惟見其一，則是斬衰正義之服，冠與受布皆同，但初死之衰差異耳。",
            "对应经文": "衰三升、三",
            "对应序号": "100160"
        },
        {
            "内容": "【胡氏培翚曰】云‘三升、三升半，其受冠皆同，以服至尊宜少差也’者，謂衰有三升、三升半之分，而冠同六升，受冠同七升，以斬服所以服至尊，不得過爲差別也。吳氏廷華疑義云，衰既有差，冠自不必再差，是少差也。",
            "对应经文": "衰三升、三",
            "对应序号": "100160"
        },
        {
            "内容": "【黃氏榦曰】練再受服，經傳雖無明文，謂既練而服功衰，則記禮者屢言之。服問曰：‘三年之喪，既練矣。期之喪，既葬矣。則服其功衰。’雜記曰：‘三年之喪，雖功衰不弔。’又曰：‘有父母之喪，尚功衰而袝。兄弟之殤，則練冠是也。’案，大功之布有三等，七升、八升、九升，而降服七升爲最重。斬衰既練而服功衰，是受以大功七升布爲衰裳也。故喪服 斬衰章賈氏疏云，斬衰初服麤，至葬後、練後、大祥後，漸細加飾。斬衰裳三升，冠六升，既葬後以其冠爲受，衰裳六升，冠七升，小祥又以其冠爲受，衰裳七升，冠八升。女子子嫁反在父之室，疏云，至小祥受衰七升，總八升。又案，閒傳：‘小祥練冠。’孔氏疏云：‘至小祥，以卒哭後冠受　其衰，而以練易其冠。’故今據此例，開具在前。錫恭按，‘開具在前’者，指練受服圖也。而横渠張子之説又曰：‘練衣必鍛煉大功之布以爲衣，故言功衰。功衰，上之衣也。以其著衰於上，故通謂之功衰。必著受服之上，稱受者，以此得名受，蓋以受始喪斬疏之衰，而著之變服，其意以喪久變輕，不欲摧割之心亟忘於内也。’據横渠此説，謂受以大功之衰，則與傳、記、註、疏之説同謂煆練大功之布以爲上之衣，則非特練中衣，亦練功衰也。錫恭按，橫渠此說誤，黃氏駁之是。又取成服之初，衰長六寸，博四寸，縫於當心者，著之於功衰之上，是功衰雖漸輕，而長六寸，博四寸之衰猶在，不欲哀心之遽忘也。此説則與先儒異，錫恭按，名曰功衰，以有衰、負、適也。橫渠說是。黃氏以期、大功服無衰、負、適，故謂此功衰亦不宜有衰、負、適，而與上文練功衰并以爲異於先儒，非也。今並存之，當考。",
            "对应经文": "衰三升、三",
            "对应序号": "100160"
        },
        {
            "内容": "【沈氏彤曰】三年之服之有受也，其見於經、傳者，斬衰三升，則受以成布六升、冠七升，疏衰四升，則受以成布七升、冠八升。閒傳。成布六升，斬衰初喪之冠也。成布七升，疏衰初喪之冠也。故曰以其冠爲受。喪服記。而其受之也，則皆在旣虞卒哭之後。閒傳。誼至深已。鄭氏之注，有所謂練而受以大功之衰者，雜記注。至賈氏之疏，則又以麻衣爲大祥之受。喪服記疏。而宋之司馬氏且謂禫亦有受焉。書儀。愚以爲，受也者，以衰而承乎衰也。以其冠爲受，則以初喪冠之升爲旣葬衰之升也。夫先王之制服，必稱乎孝子之情。自初喪及葬，哀痛毁瘠之甚矣。苟旣葬，不之節，則或病且死，故承之以輕服。然卒減故衰三升，又驟而不能使孝子之旣安，故使受衰之升視乎初喪之冠之升數。云然，則初喪之冠倍其衰，而六升、七升者，殆早慮及此而爲之爾。抑旣葬以初喪之冠爲受，則旣練而受亦必視旣葬之受冠。斬衰冠七升，齊衰冠八升，減旣葬受衰止一升，非獨有沽功足以及練也，葢以孝子旣練之哀，與旣葬不甚相遠，故練而承衰輕，亦不可以甚輕，而甚則不稱旣練之哀，而又失其節。旣葬之受冠，將以爲旣練之受衰，故其升减旣葬之衰一升而止，是旣練之受，經傳雖無文，而鄭氏所謂受以大功者，固足補其闕略也。按，服問：‘三年之喪，旣練則服其功衰。’不明言受，康成因此而補明之。何也？大功之衰七升若八升，卽旣葬受冠之升也。若夫大祥而後，則衰己除，而無事於承矣。雖素縞麻衣，反服微凶之服，而非衰與衰之冠也。尙得謂之爲受哉？",
            "对应经文": "衰三升、三",
            "对应序号": "100160"
        },
        {
            "内容": "【疏】此據父卒爲母齊衰三年而言也。○注○云‘言受以大功之上也’者，以其降服，大功衰七升，正服，大功衰八升，故云大功之上。云‘此謂爲母服也’者，據父卒爲母而言，若父在爲母，在正服齊衰前已解訖。錫恭按，此大誤。曩撰釋服辨之，附錄於末。云‘齊衰正服五升，其冠八升，義服六升，其冠九升，亦以其冠爲受，凡不著之者，服之首主於父母’者，上斬言三升主於父，此言四升主於母，正服以下輕，故不言從可知也。",
            "对应经文": "齊衰四升，",
            "对应序号": "100161"
        },
        {
            "内容": "【黃氏榦曰】父在爲母，乃降齊衰三年而爲杖期，當是降服。錫恭按，此破賈疏也，甚是，然不必名降服，止當如注云爲母，說具釋服。",
            "对应经文": "齊衰四升，",
            "对应序号": "100161"
        },
        {
            "内容": "【徐氏乾學曰】鄭注指爲母服是兼父存父亡而言也。賈疏謂父卒爲母，則父在爲母之服可以不用四升乎？鄭說是也。",
            "对应经文": "齊衰四升，",
            "对应序号": "100161"
        },
        {
            "内容": "【胡氏培翚曰】云‘此謂爲母服也’者，閒傳曰：‘爲母疏衰四升，受以成布七升，冠八升。’是爲母服也。褚氏云：‘爲母雖有期與三年之別，而衰四升、冠七升則同。’其說是也。",
            "对应经文": "齊衰四升，",
            "对应序号": "100161"
        },
        {
            "内容": "【疏】云‘諸侯之大夫爲天子繐衰也’者，是正經文也。云‘服在小功之上者，欲著其縷之精麤也’者，據升數合在杖期上，以其升數雖少，以縷精麤與小功同，不得在杖期上，錫恭按，賈氏以杖期皆五升，故云‘在杖期上’，辨已見前。此當如注云，在齊衰中。故在小功之上也。云‘升數在齊衰之中者，不敢以兄弟之服服至尊也’者，據縷如小功，小功已下乃是兄弟，故云不敢以兄弟之服服至尊。至尊，則天子是也。",
            "对应经文": "繐衰四升有",
            "对应序号": "100162"
        },
        {
            "内容": "【李氏如圭曰】齊衰五升者，冠八升。繐衰雖四升有半，而縷則細，故冠與之同。錫恭按，冠之縷未有麤於衰者，此冠雖八升，以傳小功冠其衰例之，則縷亦當如小功。然則冠與正服齊衰同者升數，而縷則不同也。",
            "对应经文": "繐衰四升有",
            "对应序号": "100162"
        },
        {
            "内容": "【敖氏繼公曰】注云‘服在小功之上’者，謂此經喪服之序，繐衰在小功之上也。云‘升數在齊衰之中’者，齊衰四升、五升、六升，而此繐衰四升有半，是在齊衰之中也。",
            "对应经文": "繐衰四升有",
            "对应序号": "100162"
        },
        {
            "内容": "【曹氏元弼曰】吳氏廷華謂繐衰在大功後，以喪期爲次。然則齊衰三月何以在大功前？錫恭按，吳氏說與注異，故曹氏駁之。",
            "对应经文": "繐衰四升有",
            "对应序号": "100162"
        },
        {
            "内容": "【疏】云‘此以小功受大功之差也’者，以其小功、大功俱有三等，此唯各言二等，故云此以小功受大功之差也。以此二小功衰衰曹氏元弼曰：下‘衰’字衍。受二大功之冠爲衰，二大功初死，冠還用二小功之衰，故轉相受也。云‘不言七升者，主於受服，欲其文相值’者，以其七升乃是殤大功，殤大功章云‘無受’，此主於受，故不言七升者也。錫恭按，成人亦有降而在大功，疏專以殤大功言之，非也。云欲其文相值，值者，當也，以其正大功衰八升，冠十升與降服小功衰十升同；既葬，受衰十升，冠十一升，義服大功衰九升，其冠十一升，與正服小功衰同；既葬，以其冠爲受，受衰十一升，冠十二升，初死，冠皆與小功衰相當，故云文相值也，是冠衰之文相值。云‘言服降而在大功者衰七升，正服衰八升，其冠皆十升，義服九升，其冠十一升，亦皆以其冠爲受也’，鄭言此者，既解爲文相值，又覆解文相值之事。若然，降服既無受，而亦覆言之者，欲見大功正服與降服冠升數同之意。錫恭按，降大功自有受服，故注言之，意在補記文未備，猶上齊衰節注言正服、誼服也。此疏釋注意，又非。必冠同者，以其自一斬及四齊衰，與降大功，冠皆校衰三等，及至正大功衰八升，冠十升，冠與降大功同，上校二等者，若不進正大功冠與降同，則冠宜十一升，義大功衰九升者，冠宜十二升，則小功緦麻冠衰同，則降小功衰冠當十二升，正服小功冠衰同十三升，義服小功當冠衰十四升，緦麻冠衰當十五升，十五升即與朝服十五升同，與吉無別。故聖人之意，進正大功冠與降大功同，則緦麻不至十五升。若然，正服大功不進之，使義服小功至十四升，緦麻十五升抽其半，豈不得爲緦乎？然者，若使義服小功十四升，則與疑衰同，非五服之差故也。又云‘斬衰受之以下，大功受之以正者，重者輕之，輕者從禮，聖人之意然也’者，聖人之意，重者恐至滅性，故抑之，受之以輕服，義服齊衰六升是也。輕者從禮者，正大功八升，冠十升，既葬，衰十升，受以降服小功，義服大功衰九升，冠十一升，既葬，衰十一升，受以正服小功，二等大功皆不受以義服小功，是從禮也。是聖人有此抑揚之義也。云‘其降而在小功者，衰十升，正服衰十一升，義服衰十二升，皆以即葛，及緦麻無受’者，此鄭云皆以即葛，及無受，文出小功、緦麻章。以其小功因故衰，唯變麻服葛爲異也。其降服小功已下升數，文出閒傳，故彼云：‘斬衰三升，齊衰四升、五升、六升，大功七升、八升、九升，小功十升、十一升、十二升，緦麻十五升去其半，有事其縷，無事其布曰緦，此哀之發於衣服者也。’鄭注云：‘此齊衰多二等，大功、小功多一等，服主於受，是極列衣服之差也。’鄭彼注顧此文校多少而言。云‘服主於受’，據此文不言降服大功、小功、緦麻之受，以其無受，又不言正服、義服齊衰者，二者雖有受，齊、斬之受主於父母，故亦不言。若然，此言十升、十一升小功者，爲大功之受而言，非小功有受，彼注云‘是極列衣服之差’者，據彼經總言，是極盡陳列於服之差降，故其言之與此異也。",
            "对应经文": "大功八升若",
            "对应序号": "100163"
        },
        {
            "内容": "【李氏如圭曰】自衰三升以下，主記受服，斬、齊章經無受文，故記明言其受。大功章既言‘受以小功衰’矣，故直記其受服之差而已。",
            "对应经文": "大功八升若",
            "对应序号": "100163"
        },
        {
            "内容": "【敖氏繼公曰】此齊衰以至小功，服各有三等。自大功而上，皆有受服受冠，其受服當下於本服三等，故斬衰受以齊衰之下，齊衰三等受以大功，三等各如其次焉。大功之上亦受小功之上，皆校三等也。以例言之，大功之中當受以小功之中，大功之下當受以小功之下，如是則可與前之受服者輕重相比。而乃不然，中者亦受以小功之上，下者則受以小功之中，止校二等，此非有他故，葢欲以小功之下十二升者爲大功義服之受冠而然也。大功受冠亦多於受布一等。案，注云‘不言七升’者，主於受服，欲其文相直，謂記者於小功言十升若十一升，不言十二升，是主於受服，故於大功亦但言八升若九升以當之，而不必言七升。是欲其文相直。若謂七升者亦受十升而并言之，則大功三而小功二，此處原空三字。相直也。鄭氏之意，葢或如此。",
            "对应经文": "大功八升若",
            "对应序号": "100163"
        },
        {
            "内容": "【胡氏培翚曰】云‘斬衰受之下，大功受之以正者，重者輕之，輕者從禮，聖人之意然也’者，斬衰既葬，以冠六升布爲受，是受以齊衰之下也。大功正服亦受以冠十升之布，誼服受以十一升之布，而不受以小功之下，是受之以正也。所以然者，斬衰本重，故受服降三等，輕之，以抑其哀情。大功正、誼服本輕，故受服但差二等，使之從禮，而不至於不及。聖人制禮之意如此也。鄭言‘服降而在大功者，衰七升，正服衰八升，其冠皆十升，義服九升，其冠十一升，亦皆以其冠爲受也’者，以大功降服、正服、誼服受布止差二等，故不及十二升也。云‘其降而在小功者，衰十升，正服衰十一升，誼服衰十二升，皆以即葛及緦麻無受也’者，謂小功降服、正服、誼服三者皆以故衰就葛，終五月之期，而無受服，以及緦麻三月亦無受，故記均不言之也。云‘此大功不言受者，其章既著之’者，謂大功有受服，而此亦不言受，以大功章明云受以小功衰，故此但列其升數之差而已。鄭言此者，以終明此條主爲受服而記之意也。",
            "对应经文": "大功八升若",
            "对应序号": "100163"
        },
        {
            "内容": "【黃先生曰】喪服冠受升數，自齊衰四升以下，不見於經。鄭學者說齊衰降服衰四等，冠七升，受衰七升，冠八升。正服衰五升，冠八升，受衰八升，冠九升。誼服衰六升，冠九升，受衰九升，冠十升。大功降服衰七升，冠十升，受衰十升，冠十一升，正服衰八升，冠十升，受衰十升，冠十一升，誼服九升，冠十一升，受衰十一升，冠十二升。小功以下無受，冠衰同升。斬衰三升、三升有半，受以齊衰之下等。齊衰四升、五升、六升，受以大功上、中、下三等之差。大功七升，無受，八升、九升，受以小功上、中二等之升。自大功降服以上之冠，去衰常三等，受冠去衰常一等。大功正服、誼服之冠，去衰二等，受冠去衰亦一等。陳祥道說，喪服斬衰二等，其冠同六升，以其冠爲受。受冠七升，則始喪衰異而冠同，及受則冠衰皆同。由是推之，齊衰四升，冠七升，受冠八升，則四升、五升、六升之衰，其冠同七升，受則衰同七升，冠同八升矣。大功八升若九升，小功十升若十一升，蓋大功用小功之衰爲冠，則大功七升、八升、九升，而冠同十升。受衰同十升，而冠同十一升也。盛世佐說，斬衰二等，而其冠同六升，受以齊衰之下也。齊衰四升、五升、六升，而其冠同七升，受以大功之上也。大功七升、八升、九升，而其冠同十一升，受以小功之中也。小功十升、十一升、十二升，而其冠同。十五升抽其半，以緦麻無上、中、下之别，但有一衰故也。小功無受，緦麻冠衰同者，以喪冠之升數窮於此，不可以吉冠受之也。以周案，喪服傳曰：‘齊衰、大功，冠其受也。緦麻、小功，冠其衰也。’據此，大功以上，以其受爲冠，則同等之冠衰升數有異也。小功以下，以其衰爲冠，則同等之冠升、衰升無異，而異等之衰升不同，冠升可知矣。知此，則大功以上同服異等之冠，升必有不同，亦可知矣。自陳氏泥於斬衰同冠六升之例，則同服同冠，不如衰升之有别，亦未見其果是也。且經大功布衰，三月受以小功衰，傳曰：‘大功布九升，小功布十一升。’鄭解記大功八升若九升，小功十升若十一升，正據此傳爲說，誼本明確。陳說大功受衰同十升，顯與傳悖。盛氏沿陳，於傳文‘大功冠其受，小功冠其衰’兩‘其’字有異指，亦屬牽强，凡疑誼無確證者，不如從舊爲安。",
            "对应经文": "大功八升若",
            "对应序号": "100163"
        }
    ]
}